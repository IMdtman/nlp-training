label,kin_label,en_label,url,title,content
5,imyidagaduro,entertainment,http://www.igihe.com/imyidagaduro/article/namukunze-mubonye-acuranga-mu-kabari-inkuru-y-urukundo-rw-umuryango-utunzwe-no,Inkuru y’urukundo rwa Iyakare na Nyirandayishimiye bahujwe no gucuranga igisope mu kabari," Iri tsinda abarizi bakunze kubonamo umugabo w’ibigango ufite igikara gisa neza n’umusatsi mwinshi uzi gucuranga ibikoresho hafi ya byose bya muzika akagerekaho no kuririmba. Uyu mugabo aririmbana n’umugore we ufite ijwi ryihariye akanagira ubuhanga mu gucuranga gitari. Uwo mugabo yitwa Iyakare Wenceslas [Rickson] akaba umuyobozi wanashinze iri tsinda, ribarizwamo n’umugore we Consolée Nyirandashimye. Bamaze imyaka ibiri babana nk’umugore n’umugabo ndetse banamaze kwibaruka imfura z’impanga. Mu kiganiro na IGIHE, Iyakare yavuze ko ahura bwa mbere n’umugore we byari mu 2018 ubwo yamusangaga ari gucuranga mu kabari. Ati “Nari nsanzwe muzi kuri Youtube acuranga inanga, umunsi umwe ari ku wa Gatanu sinari nakoze, nanjye nsohoka nk’abandi basore, icyo gihe aho nari nasohokeye nahasanze umwana w’umukobwa ucuranga neza ngira igitekerezo cyo kumuzana mu itsinda nari mfite.” Nyuma yo kuzana Nyirandayishimiye mu itsinda rye, hagati ye na Iyakare urukundo rwatangiye kuziramo, birangira biyemeje kubana. Ati “Hashize nk’amezi atandatu byaje guhinduka bizamo urukundo duhita twiyemeza kubana.” Nyirandayishimiye avuga ko na we ubwo yageraga mu itsinda rya Iyakare yari yaramaze gufatwa n’ubwiza bw’uwo musore ndetse n’imico ye byatumye birangira bakundanye. Yaba umugabo cyangwa umugore bemeza ko kuba bakorana bibafasha mu kazi kabo, bakajya inama y’uko bakanoza biboroheye. Nyirandayishimiye yize umuziki mu ishuri rya muzika rya Nyundo akaba umwe mu mfura zaryo mu gihe Iyakare na we yawize ahantu hatandukanye harimo Kigali Music School no mu mujyi wa Kampala muri Uganda. Kugeza ubu batunzwe no gukora umuziki ndetse bavuga ko ubuzima bwabo mirongo inani ku ijana babufashwamo n’ibyo bakura mu muziki. His voice band mu minsi ishize yitabiriye irushanwa ry’amatsinda y’abacuranzi ryateguwe na Marriott Hotel bitwara neza kuko nubwo bategukanye igihembo ariko bari mu bageze mu byiciro bya nyuma. Ikiganiro n’abagize umuryango utunzwe no gucuranga icyo benshi bita ""Igisope"""
1,politiki,politic,http://www.igihe.com/amakuru/muri-afurika/article/uganda-abapolisikazi-ntibazongera-gusaba-uruhushya-rwo-kurongorwa-n-umusivile,Uganda: Abapolisikazi bakuriweho gusaba uburenganzira bwo gushyingiranwa n’umusivile," Muri aya mavugurura kandi abapolisikazi bo mu rwego rwo hejuru ntibazongera gusuhuzwa hakoreshejwe ijambo ‘Sir’. Mu bindi byemejwe ni uko impuzankano za Polisi ya Uganda zigiye gusubirwamo nyuma y’aho bigaragariye ko abagore bambaraga amapantalo adoze nk’ay’abagabo. Kuba umupolisikazi wo muri Uganda washakaga gushyingiranwa n’umusivile yabanzaga gusaba uruhushya, biteganywa n’amabwiriza yo 1984. Umuyobozi Wungirije wa Polisi ya Uganda, Asan Kasingye, yabwiye Daily Monitor ko barangije kuvugurura aya mategeko wasanganga ahanini atsikamira abagore. Ati “Mu mategeko ariho agenga polisi aheruka kuvugururwa mu 1984, umupolisikazi yagombaga gusaba uruhushya umuyobozi mukuru wa polisi kugira ngo ashyingiranwe n’umusivile, umupolisikazi yafatwaga nka ‘Sir’, izi ngingo zose zivangura zakuwe mu mategeko avuguruye azashyirwa ku mugaragaro mu kwezi gutaha.” Izi mpinduka kandi zizaha abapolisikazi amahirwe yo kujya mu myanya yo hejuru, kuko n’ubwo ijanisha ryabo muri polisi ringana na 20%, abenshi ni abapolisi bato. Batandatu bonyine nibo bafite ipeti rya komiseri gusubiza hejuru."
1,politiki,politic,http://www.igihe.com/diaspora/ibikorwa/article/u-bufaransa-abanyarwanda-bararimbanyije-mu-myiteguro-ya-rwanda-day-2019,U Bufaransa: Abanyarwanda bararimbanyije mu myiteguro ya Rwanda Day 2019," Abanyarwanda batuye mu bice bitandukanye by’Isi bararimbanyije mu myiteguro yo kwerekeza ahazabera Rwanda Day 2019. Abo mu Bufaransa bakomeje gushishikarizwa kuzitabira uwo munsi ufite amateka afatika mu buzima bw’Abanyarwanda n’igihugu cyabibarutse. Mu butumwa bwe, Ambasaderi w’u Rwanda mu Bufaransa, Kabale Jacques, yakanguriye Abanyarwanda kwiyandikisha hakiri kare kuko bizafasha mu myiteguro yo kubakira. Itangazo yashyizeho umukono ryo ku wa 7 Kanama 2019, rigira riti “Ambasade y’u Rwanda iramenyesha Abanyarwanda baba mu Bufaransa, u Butaliyani, Espagne, Portugal na Monaco ko Rwanda Day izabera mu Mujyi wa Bonn mu Budage ku wa 24 Kanama 2019.’’ Rikomeza rivuga ko “Ambasade iboneyeho gutumira abanyamuryango bayo baba mu Bufaransa kwitabira icyo gikorwa cy’ingenzi no kwiyandikisha.’’ Rwanda Day ni umwanya mwiza wo kungurana ibitekerezo, abayitabira bahabwa igihe cyo kubaza ibibazo Umukuru w’Igihugu, gutanga ibitekerezo n’ibyifuzo bitandukanye. Abanyarwanda baba mu Bufaransa bakiriye Rwanda Day yabereye i Paris mu 2011. Icyo gihe yitabiriwe n’abantu 3700 barimo Abanyarwanda n’inshuti zabo. Insanganyamatsiko yagiraga iti “Urungano rufite agaciro. Icyerekezo cy’Iterambere.” Muri iyi Rwanda Day, mu butumwa Perezida Kagame yahaye abayitabiriye yibanze ku Rwanda rubereye Abanyarwanda. Yagize ati “U Rwanda rwa none n’urw’ahazaza ni uruha bose amahirwe angana, atuma abatishoboye badasigara inyuma ahubwo bagira uruhare mu iterambere ryacu.” Rwanda Day igiye kuba ku nshuro ya 10 yitezwemo abantu baturutse mu bice bitandukanye by’Isi by’umwihariko abo ku Mugabane w’u Burayi, bazaba baturutse imihanda yose itandukanye. Abanyarwanda banashyiriweho uburyo bwo kwiyandikisha, aho ushobora kunyura hano. Abashaka ibindi bisobanuro basura urubuga rwa Ambasade y’u Rwanda mu Bufaransa cyangwa bakifashisha nimero 0171199272/0171199193 cyangwa bakandika ubutumwa kuri email, [email protected]"
5,imyidagaduro,entertainment,http://muhabura.rw/amakuru/imyidagaduro/article/ubyo-utari-uzi-kuri-nyakwigendera-mowzey-radio,Ibyo utari uzi kuri Nyakwigendera  Mowzey Radio[REBA AMAFOTO]," Nubwo yabaye icyamamare muri muzika, ngo burya cyera ku ishuri yari umuntu wiberagaho  mu buzima  acecetse ariko ari umuhanga  by’intangarugero,gusa ngo yishimirwaga n’abantu aho yabaga kwa Nyirarume mu gace ka Bukaya muri Jinja.nkuko Stephen Wakaza  na  Michael  Kaaya  babanye mu buzima bw’ishuri babisobanura.
 
Inshuti  ye ya cyera biganaga kwishuri  ubu akaba ari umwarimu mu ishuri ryisumbuye,ngo yibuka ukuntu  indirimbo  nka tukikore nera, Byagana, Gutamiza, Bread and butter,arizo  yahereyeho  yandika  kandi  ngo uwatumye  akunda  muzika ni umwarimu wa mwigishije mu ishuri  ry’incucye. Stephen Wakaza Yagize ati“Ndabyibuka yarambwiye  ngo  umwarimu we wo mu ishuri ry’incucye yamuhinduriye ubuzima.Umwarimu  yaramubwiye ngo azaba umunyamuzika  mwiza"". Wakaza yakomeje agira ati"" Uwo twiganye  turi  n’inshuti  agiye  akiri  muto! Kwishuri  ku  munsi  w’ababyeyi,yashoboraga  kuririmba  abari  aho  bose  bakanyeganyega""  Kuri  Wakaza, ngo Radio yize mu ishuri  ry’isumbuye  rya   Holy Cross Lake  View  Senior  Secondary  School   iri mu karere ka Jinja, guturuka mu wa mbere kugeza mu wa kane. Ngo ni kur’iri shuri  bicaye  ku ntebe  imwe.Ngo yahise ajya  gukomereza  icyiciro  cya  kabiri cy’amashuri yisumbuye  muri  Kiira College Butiki. Ati""Yahoraga  aza  mu  myanya  itanu  yambere  mu  ishuri.yari  umuhanga  mu ubuvanganzo,icyongereza  n’amuzika. Niwe  wenyine  yumvaga  amasomo  ya muzika,aho kuri  twe  gukoresha  amanota  yo  muri  muzika  byadukomereraga. Nku  muntu  twicaranaga yanyigishije  uburyo  nabasha  kumenya  kwandika  inkuru  ziryoshye .Ibyo  byari  bikomeye kurijye.Nanjye  ariko  namufashaga  tugeze  mu  isomo  ry’Imibare"".  
 Nubwo  muzika yamugize  icyamamare,kwishuri yabagaho mu buzima acecetse. gusa ngo yishimirwaga  n’abantu  aho  yabaga  kwa  Nyirarume  mu gace  ka Bukaya  muri  Jinja. Wakaza  ati“Yahoraga  aba  uwambere  mu marushanwa  ya  muzika  mu bigo  byose by’amashuri  ku  rwego  rw’akarere.Yakundaga  kuba  ari  kumwe  cyane  n’abanyeshuri b’igitsina  gore.ntiwashoboraga  kumubona  ku kibuga  cy’umupira  w’amaguru  ahubwo ntabwo  byatunguranaga  umubonye  ku  kibuga  cya  neti  boro (Net Ball)"".
 Nkuko  bikomeza  bivugwa  na Wakaza, Radio niwe  yayoboraga muzika muri kiliziya Gaturika.yasobanuye  Radio nku  umuririmbyi  wa mbere  ndetse  akaba n’umuhimbyi  w’indirimbo ku  gihe  cyabo. ati ""yakundaga ibijyanye  n’ubugeni  kandi  yari  umunyabugeni  mwiza "". yongeraho kandi  ko  yigeze  kwegukana  isoko  ryo  gukora  ibishushanyo  muri  Kampala. Uwobiganye  Michael  Kaaya  mu  nyandiko yakoze  yagize ati""Twabyutse  twumva  inkuru y’inca  mugongo  yo  kubura  icyamamare  cyacu  Radio.Azahora  iteka  yibukwa.Yayoboraga ihuriro  ry’urubyiruko  rw’abanyeshuri (YCS students) kandi  buri  gihe  twahoraga  twegukana  ibihembo. yari  umunyeshuri  usobanutse  kandi  ufite  ubuzima  bwuzuye. Fr Picavet, ihangane  ubuze  umwana  wawe,  Sr  Mary  umunyeshuri  wawe  yajyanye  n’impano  zose, Dutakaje  impano.umwe  mu  baririmba  by’umwimerere  muri  Uganda"".  
Aba ni Abanyeshuri bo kuri Holy Cross Lake  View  aho yize icyiciro cya kabiri cy’amashuri yisumbuye
 Abinyujije  k’urukuta  rwa  Facebook  ya New Vision  Liz  Elder, Ati"" Igihe  wowe  na  weasel  mwagaragaye  ku  ruhando  rwa  muzika, uruganda  rwa  muzika   ntirwari  rumeze neza. Umuziki  w’abahanzi  bacye  bari  bakunzwe  kuri  icyo  gihe  wageze  aho  ubura umwimerere,  nta  nyungu  ndetse  waravuye  ku  gihe. Mwembi  mwageze  ku  ruhando  rwa muzika  muhita  mutuma  uruganda  rwamuzika  rusubira  ibuzima  ruva  ibuzimu. Mwazanye irushanwa  ry’indirimbo  nshya  zitanga  ibyishimo."" Perezida  Yoweri  Kaguta  Museveni  abinyujije  kuri  twita  yagize  ati""  Havuzwe  ibyerekeranye n’urupfu  rw’umuhanzi  Moses  Ssekibogo  uzwi  ku  izina  rya  Mowzey  Radio.Nagize ubufasha  ntanga  bwo  ku  muvuza  nizeye  ko  azakira ! yari  umwana  muto  w’impano ndetse  n’ahazaza  he  hari  imbere"". Juliana  Kanyomozi  n’ikiniga  kinshi  kuri  twita ati""Ntushobora  kugenda  utyo!. Kubera  iki ?"". Ibindi  wamenya  byaranze  Nyakwigendera
 1.Mu  2008 Yarangije  kaminuza  ya  Makerere  mu  ishami  rya  Busikoroji (Psychology) kuri  buruse  ya reta 2.Muri  2004 yajyanywe  kwa  Jose  Chameleone  ngo  batangire  gukorana  abifashijwemo    n’umugabo  witwa  Chagga. 3.Radio  yandikaga  indirimbo   zirenga  enye (4) mu  cyumweru,byamutwaraga   iminota  30 yo kwandika   indirimbo  ikarangira.  
Nyakwigendera ari kumwe na Weasel bari kwishuri 
 Uyu ni umugorewe ba byaranye Liliani Mbabazi bafitanye abana batatu

Abapfakazi ba Radio aribo, Lilian Mbabazi, Jennifer Robinson n’ abana babo

Lilian Mbabazi ari kumwe n’abana yabyaranye na Radio aribo  Asante na  Ayana Kazooba Sekibogo


Umupfakazi wa Radio w’umuzungukazi Jeniffer Robinson hamwe n’umwana we Sekibogo Leo Njovu


Lilian Mbabazi n’umwana we Ayana Kazooba Sekibogo arimo gusengera umubyeyi we  Yanditswe na Habarurema Djamali
 "
5,imyidagaduro,entertainment,http://www.igihe.com/imyidagaduro/article/nelly-kelba-umuhanzi-mushya-uhanze-amaso-isoko-mpuzamahanga,"Nelly Kelba, umuhanzi mushya uhanze amaso isoko mpuzamahanga"," Uyu musore yatangiye gukora umuziki we mu ntangiriro za 2019. Mbere yari asanzwe ari umuririmbyi wa karaoke aho yakoranaga na band no mu bindi birori bitandukanye nk’ubukwe. Ubusanzwe yitwa Dusingizimana Clebert Nelly. Yavukiye mu Karere ka Rubavu, atuye i Kigali ari naho akorera umuziki we wibanda ku njyana ya RnB, Afro-Zouk na Afropop. Aherutse icyiciro cya Kabiri muri kaminuza mu Ishami ry’Ikoranabuhanga. Yabwiye IGIHE ko intego ye mu muziki ari ugukora cyane akamenyekanisha impano ye ikagera kure ikanamubyarira umusaruro. Ati “Ikintu cya mbere numva nshyize imbere ni ugukora ibihangano bifasha benshi mu Rwanda. Nshaka gukora umuziki ku buryo nzagera ku isoko mpuzamahanga, ntabwo byoroshye ariko niyo ntumbero yanjye.” Yemeza ko n’ubwo atari yatangira gusarura mu muziki ariko yizeye ko uko iminsi izagenda yicuma ariwo azakora ukaba akazi ke ka buri munsi kamutunze we n’umuryango we. Aheruka gushyira hanze indirimbo nshya yitwa ‘Ndatuje’ irimo amagambo y’urukundo agaragaza uburyo umuntu atuza iyo yahisemo neza umukunzi bazabana kugeza gupfa. Akaba agira Inama abashaka abakunzi kubanza gushishoza kuko ibishashagirana siko byose biba Ari zahabu. Amajwi yayo yatunganyirijwe muri Touch music akorwa na Trackslyayer, mu gihe amashusho yakozwe na Fab lab. Kugeza ubu afite indirimbo enye , harimo nk’iyitwa ‘Uzaperereze’ yakoranye na Mc Tino, ‘Ijana Ku Ijana’, ‘Guaranty’ ndetse na ‘Ndatuje’ aheruka gushyira hanze."
11,iyobokamana,religion,http://www.igihe.com/iyobokamana/muzika/article/kanuma-jean-damascene-yashyize-hanze-indirimbo-nshya-yise-nkurya-munsi,Kanuma Jean Damascène yashyize hanze indirimbo nshya yise ‘Nkurya Munsi’," Imijyi myinshi muri Amerika no hanze yayo irimo imyigaragambyo ikomeye yamagana irondaruhu nyuma y’urupfu rwa Floyd wishwe mu Cyumweru gishize, bikozwe n’umupolisi wamushikamiye akoresheje ivi kugeza aheze umwuka. Kuri uyu wa Gatatu Papa Francis yavuze ko irondaruhu atari iryo kwihanganira, ariko yongeraho ko ubugizi bwa nabi nabwo ari inzira yo kwiyangiza no gusenya. Yavuze ko urupfu rwa Floyd rubabaje ndetse ko ari kumusengera n’abandi bose bapfuye bazize “icyaha cy’ivanguramoko’. Yagize ati “Nshuti zanjye ntabwo twakwihanganira cyangwa ngo twirengagize irondaruhu n’ihezwa ry’ubwoko bwose, hanyuma ngo tuvuge ko turengera igitinyiro cy’ubuzima bwa muntu.” Agaruka ku myigaragambyo yagaragayemo ubugizi bwa nabi imaze iminsi ikorwa muri Amerika, Papa yagize ati “Ni nako kandi tugomba kumenya ko ubugizi bwa nabi bumaze iminsi bwigaragaza, ari uburyo bwo kwiyangiza no kwitsinda. Nta na kimwe wageraho ukoresheje ubugizi bwa nabi ahubwo wangiza byinshi.” Papa Francis yasabye abanyamerika kwiragiza Imana ikabafasha kugarura amahoro n’ubwiyunge."
5,imyidagaduro,entertainment,http://muhabura.rw/amakuru/imyidagaduro/article/ibyamamare-clever-j-na-rafiki-cogastyle-bazataramira-muri,Ibyamamare Clever J na Rafiki CogaStyle  bazataramira muri ZAG NUT Bar and Restaurant Kimisagara kuri iki Cyumweru," Umuhanzi Clever J wabiciye bigacika muri Uganda ndetse no muri aka karere ka Afurika y’Uburasirazuba abifashijwemo n’indirimbo nk’iyitwa Fanya Kazi yakunzwe cyane hano mu Rwanda n’izindi zitandukanye kuri Iki Cyumweru cyo ku wa 19 Kamena 2016 azaba ataramira Abanyarwanda mu kabyiniro kazwi nka ZAG NUT Bar and Restaurant iherereye Kimisagara mu karere ka Nyarugenge hano I Kigali. Ni mu rwego rwo gushimisha abasanzwe babyinira muri Zag Nut dore ko usibye kuba ari Bar na Restaurant basanzwe bafite n’akabyiniro ndetse na gahunda yo kuzana abahanzi kugira ngo bahure n’Abafana babo baganire banifotozanye kuri bamwe baba bashaka kwifotozanya n’Ibyamamare bakunda haba hano mu Rwanda ndetse no hanze yaho, Akaba ariyo mpamvu bahisemo kuzana uyu muhanzi Clever J benshi bifuzaga kubona.  Uwizeyimana Clement "
3,ubukungu,economy,http://www.igihe.com/ubukungu/article/gisubizo-inguzanyo-ku-mushahara-itagira-ingwate-ikomeje-gufasha-benshi-mu,"‘Gisubizo’, inguzanyo ku mushahara itagira ingwate ikomeje gufasha benshi mu bakiliya ba Cogebanque"," Gisubizo Loan Express ni inguzanyo Cogebanque itanga ku bakiliya bayo babona umushahara wa buri kwezi. Ni inguzanyo ikubye inshuro zigera kuri 15 z’umushahara umuntu ahembwa ku kwezi, na we akagenda yishyura agera kuri 50% by’umushahara we buri kwezi. Usabye iyi nguzanyo, ayibona mu gihe kitarenze iminsi mike iyo yujuje ibisabwa. Nka banki Nyarwanda yiyemeje gufatanya n’Abanyarwanda mu rugendo rw’ubukungu, Cogebanque itangaza ko muri ‘Gisubizo Loan Express’, ufashe miliyoni eshanu nta ngwate atanga naho ufashe arenze ayo akayitanga ariko byose bigakorwa mu buryo bumworoheye. Umuyobozi ushinzwe Amashami, Pierre Seruhungo Nsengiyumva, yavuze ko ari serivisi bongeye mu zo batanga nyuma yo kubona ko ikenewe ku bakiliya bayo. Ati “Intego y’iyi gahunda ni ukwereka abakiliya bacu ko tubaha agaciro kandi tubafasha gukemura ibibazo byabo byihutirwa cyangwa bitunguranye.” Yavuze ko ari gahunda yakiriwe neza kuva abakiliya bayimenyeshwa kandi ko bari kwitabira gusaba iyo nguzanyo. Hari n’abamaze kuyibona bari kuyikoresha. Usaba iyo nguzanyo asabwa gusa kuba ari umukozi ufite amasezerano y’akazi, umushahara we awuhemberwa muri Cogebanque. Cogebanque itangaza ko iyo nguzanyo, itangwa mu gihe gito bijyanye n’impamvu yayishyizeho yo gukemura ibibazo byihutirwa cyangwa bitunguranye umuntu ashobora kugira. Iteganya ko inguzanyo nk’iyo iba ije gufasha umuntu utunguwe n’ikibazo kidasanzwe nk’urugendo rwa kure, gukenera kugura ibikoresho byo mu nzu, kwishyura amafaranga y’ishuri, gukoresha imodoka, fagitire zo kwa muganga n’ibindi. Nsengiyumva ati “Ni serivisi nziza kubera ko kuyisaba bitwara igihe gito kitarambira abakiliya iyo bigeze ku kwita ku gukemura ibibazo byabo.” Gisubizo Loan Express iri gutangwa mu buryo buvuguruye ishobora kwishyurwa mu myaka itanu mu gihe kuyibona bifata iminsi mike ku wujuje ibisabwa. Iyo umukiliya ashaka kwishyura inguzanyo mbere y’igihe, nta bundi bwishyu bw’inyongera asabwa yaba yishyura yose cyangwa igice. Umukiliya ashobora gukurikirana imiterere y’uburyo bwo kwishyura kandi akoresheje porogaramu ya CogemBank. Mu gufatanya n’Abanyarwanda mu rugendo rw’ubukungu no kubegereza serivisi zayo, Cogebanque iherutse gufungura amashami mashya mu turere twa Ngoma, Kirehe, Bugesera na Rubavu (Mahoko). Kubegereza sirivisi hose mu gihugu bijyana no gutanga inguzanyo zitandukanye mu buryo bworoheye abakiliya. Cogebanque Plc yemewe nka Banki y’Ubucuruzi na Banki Nkuru y’u Rwanda (BNR) mu 1999, itangira gukora ku wa 17 Nyakanga muri uwo mwaka. Ifite amashami 28 mu gihugu hose aho ifite ibyuma bya ATM 34, aba-agents barenga 600 bayifasha gutanga serivisi zo gufunguza konti, kubitsa no kubikuza zirimo n’izifashisha ikoranabuhanga binyuze muri Internet Banking, Mobile Banking, smart cash card n’amakarita ya MasterCard (Debit, Credit na Prepaid) afasha abayakoresha kwishyura no kubikuza ahantu harenga miliyoni 36 ku Isi yose."
5,imyidagaduro,entertainment,http://kigalipost.com/Yavugishije-Jay-Z-imbere-ya-Beyonce-biramurakaza-aterwa-ubwoba-bwo-kwicwa.html,"
Yavugishije Jay Z imbere ya Beyoncé biramurakaza, aterwa ubwoba bwo kwicwa
"," Beyoncé na Jay Z bagaragaye ku mukino wa NBA. Mu mashusho yabo yakwirakwijwe ku mbuga nkoranyambaga hagaragayemo umugore utahwemye gukomeza kuvugisha Jay Z yirengagije Beyonce wari ubicaye hagati, ibitabuze kurakaza cyane uyu muririmbyikazi. Uyu mugore waje kumenyekana ko ari Madamu Nicole Curran, umugore wa nyir’ikipe ya Golden State Warriors, ntiyorohewe na gato nyuma y’uko aya mashusho ashyizwe ku mbuga nkoranyambaga zitandukanye nka Twitter na Instagram, dore ko hari n’abatatinye kumubwira ko akwiriye kwicwa.

 Uyu mugore yatewe ubwoba bwo kwicwa kuko yasuzuguye akanababaza Beyoncé  Nubwo aya mashusho agishyirwa ku mbuga nkoranyambaga yabanje gusetsa abantu, ibintu byaje guhindura isura mu gihe gito. Nicole yasobanuriye Dailymai ko yatutswe cyane ku mbuga nkoranyambaga. ""Narenganye… Bari abatumirwa bacu. Nk’uwabakiraga, nahaye icyo kunywa Beyoncé nyuma ngiha na Jay Z. Byabaye ngombwa ko nunama kugira ngo numve ibyo ambwira. Ni uko byagenze nta kindi cyo kongeraho."" Akimara kubona ko abareba amashusho yashyize ku nkuta ze za Twitter na Instagram ari kumwe n’ibi byamamare atishimiwe na benshi yabanje guhisha ibitekerezo abantu bandikaga ariko nyuma yo kubona ko hari abatangiye kuyashyira ku mbuga zabo ndetse harimo n’abamwifuriza gupfa ahitamo kuyasiba burundu, kugeza n’ubwo yavuye burundu kuri Instagram kugira ngo abone gutuza.

 Beyoncé yageze aho yegera umugabo we, Nicole yigizwa ku ruhande  Mu mashusho biragaragara ko Beyoncé yagerageje kwitambika ngo ababuze gukomeza kuvugana!
Birebe hano"
5,imyidagaduro,entertainment,http://www.igihe.com/imyidagaduro/imideli/article/uwase-wahagarariye-u-rwanda-muri-miss-supranational-2018-yitabiriye-irindi,Uwase wahagarariye u Rwanda muri Miss Supranational 2018 yitabiriye irindi rushanwa rikomeye," Uyu mukobwa ahatanye na bagenzi 16 baturutse mu bindi bihugu bitandukanye bitabira iri rushanwa riri kubera muri Pologne ari naho Uwase yiga muri kaminuza ya Wyższa Szkoła Bankowa yigisha ibyerekeye ubukungu. Uwase yabwiye IGIHE ko umukobwa uzahiga abandi azahabwa amajwi hakurikijwe uko yitwaye imbere y’akanama nkemurampaka, intambuko, ubwiza n’ukuntu ashyigikiwe ku mbuga nkoranyambaga z’irushanwa. Azahembwa amafaranga ataratangajwe umubare ndetse afotorwe bya kinyamwuga mu gihe cy’icyumweru ari mu butembere ku mucanga wa  Miami muri Leta Zunze Ubumwe za Amerika. Aba bakobwa bageze mu cyiciro cya nyuma bari 20, batatu barasezererwa kubera kutubahiriza igihe n’imyitozo. Uwase yavuze ko yiha amahirwe n’ubwo abona bitoroshye. Yagize ati “Birakomeye ariko amahirwe  ndayiha,  n’ubwo ntakubwira umubare njanishije kuko irushanwa aba ari irushanwa.” Umunsi ny’irizina wo gutora Miss Elite 2020, ni kuri uyu wa Gatandatu tariki 29 Gashyantare 2020. Hazatorwa Miss Elite n’ibisonga bye bibiri. Uwase ubusanzwe ni umunyamideli ndetse yegukanye ibihembo bitandukanye birimo icya Top Model Africa cyabereye muri Zimbabwe mu 2016 anitabira World Next Top Model 2017 ryabereye mu Mujyi wa Beirut muri Liban, aza mu bakobwa bageze mu cyiciro cya nyuma. Yitabiriye amarushanwa y’ubwiza nka Miss Supranational 2018 naho ntiyahirwa kuko atigeze aza mu myanya y’imbere."
2,imikino,sport,http://muhabura.rw/amakuru/sport/article/can-2019-uganda-yatsinze-kongo-ibona-intsinzi-ya-mbere-mu,"CAN 2019: Uganda yatsinze Kongo, ibona intsinzi ya mbere mu myaka 41 ishize"," Uganda yaraye ibonye intsinzi ya mbere mu mikino y’igikombe cy’Afurika cy’ibihugu (CAN) mu myaka 41 yari ishize, ubwo yatunguraga Repubulika ya Demokarasi ya Kongo mu mukino wo mu itsinda A muri iki gikombe kiri gukinirwa mu Misiri. Patrick Kaddu, rutahizamu wa Uganda w’imyaka 23 y’amavuko, ni we wafunguye amazamu ku gitego cy’umutwe ku munota wa 14 w’umukino, ku mupira wari uvuye kuri koruneri. Nuko hashize iminota itatu igice cya kabiri gitangiye, rutahizamu mugenzi we Emmanuel Okwi w’imyaka 26 y’amavuko, ashyiramo icya kabiri cya Uganda n’umutwe, ku mupira wari watewe ari uw’umuterekano. Muri CAN yo mu mwaka wa 2017, Uganda yatsinzwe imikino yayo yose itatu yo mu matsinda, icyo gihe bukaba bwari bwo bwa mbere Uganda yongeye kwitabira iyi mikino kuva yarangiza ari iya kabiri muri CAN yo mu mwaka wa 1978. Mu mukino ukurikiyeho, Uganda izakina na Zimbabwe ku wa gatatu, mu gihe Kongo yo izakina na Misiri nyuma yaho kuri uwo munsi. Niyomugabo Albert Muhabura.rw"
12,ibidukikije,environment,http://www.igihe.com/ibidukikije/article/amateka-ya-misa-ya-papa-mu-rwanda-kimwe-mu-bizaba-bigize-pariki-y-i-nyandungu,"Amateka ya Misa ya Papa mu Rwanda, kimwe mu bizaba bigize Pariki  y’i Nyandungu"," Muri  iyo minsi nibwo  uwari umushumba wa Kiliziya Gatolika ku Isi, Papa Yohani Pwaulo II yagendereye u Rwanda, akahatanga ubutumwa butandukanye, anasura ibikorwa bitandukanye. Nubwo ari uruzinduko rw’amateka, uretse amasuka ari ku Kamonyi, nta handi wabona byoroshye urwibutso rw’ayo mateka. Icyakora, mu minsi mike ayo mateka azaba ashobora kuboneka cyane cyane  ajyanye na Misa Papa yasomeye mu gishanga cya Nyandungu mu mujyi wa Kigali, ku cyumweru tariki ya 9 Nzeri 1990 habura amasaha make ngo asoze uruzinduko rwe. Ayo mateka azaba agaragara mu busitani bwitiriwe Papa (Pope Garden) buzaba ari kimwe mu bigize Pariki y’Ubukerarugendo  bubungabunga ibidukikije (Nyandungu Eco-Tourism Park)  iri gutunganywa mu gishanga cya Nyandungu gikora ku Karere ka Gasabo na Kicukiro. Umushinga wa miliyari 2.4 Frw wo kubaka iyo pariki  watangiye umwaka ushize, bikaba biteganyijwe ko  uzaba warangiye mu myaka ibiri. Umuyobozi w’ibikorwa mu Kigo cy’Igihugu gishinzwe kubungabunga ibidukikije (REMA) , Umugwaneza Janet ubwo yasobanuraga ibijyanye n’uwo mushinga kuri uyu wa Gatanu hizihizwa Umunsi mpuzamahanga wahariwe ibishanga, yavuze ko amateka ajyanye n’uruzinduko rwa Papa mu Rwanda azaba agaragara muri iyo Pariki. Yagize ati “Mu mwaka  wa 1990 Papa muzi ko yaje mu Rwanda.Hari misa yasomeye hano, ayo ni amateka rero , turashaka ko ayo mateka ahaguma. Muri iyi  pariki rero hazaba harimo igice cyitiriwe ubusitani bwa Papa.” Mugwaneza yavuze ko bari kuganira n’Ubuyobozi bwa Kiliziya Gatolika mu Rwanda kugira ngo ubwo busitani  buzabe burimo amakuru ahagije ya Misa Papa Yohani Pawulo II yasomeye muri icyo gishanga. Iki gishanga cya hegitari 134, kiri gutunganywa kugira ngo gisubirane umwimerere wacyo no kubungabunga urusobe rw’ibinyabuzima. Kizaba kirimo ibikorwa bitandukanye nk’ibiyaga bito, ibyatsi n’ibiti bihabereye, uburyo bwo gufata amazi  ava ku misozi no kuyayungurura n’ibindi. Umuyobozi Mukuru Wungirije wa REMA, Munyazikwiye Faustin yavuze ko ibikorwa byari byubatse muri icyo gishanga byatangiye kwimurwa, abatarabyimura na bo bakaba barahawe igihe ngo babe babirangije. Yavuze ko ari umushinga witezweho inyungu nyinshi haba mu kubungabunga ibidukikije ndetse no mu iterambere ry’igihugu. Yagize ati “Hazashyirwaho uburyo bw’inzira z’amazi kandi  buzaba burimo n’ibimera bisanzwe biranga igishanga nk’urukangaga, kugira ngo bibashe gukora za nshingano igishanga cyari gifite zo kudufasha gufata amazi no kuyayungurura. Uyu mushinga uzanadufasha no mu iterambere ry’igihugu kuko ntitugomba kubungabunga ibidukikije gusa ahubwo bigomba no kudufasha mu iterambere.” Ibikorwa nyaburanga bizashyirwa mu gishanga cya Nyandungu  biri mu bya mbere byo ku rwego rwisumbuye bigiye kubakwa mu gihugu habungwabungwa urusobe rw’ibinyabuzima. Uyu mushinga biteganyijwe ko ushobora kuzinjiza miliyari y’amafaranga y’u Rwanda y’inyungu mu myaka 12,  ni ukuvuga miliyoni zisaga 83 buri mwaka. Uri gukorwa  ku bufatanye n’Ubuyobozi bw’Akarere ka Gasabo mu Murenge wa Ndera n’aka Kicukiro muri Nyarugunga, Umujyi wa Kigali ndetse n’Ikigo cy’Igihugu cy’Iterambere, RDB, ugaterwa inkunga  n’Ikigega cy’Igihugu cy’Ibidukikije n’Imihindagurikire y’Ibihe, FONERWA."
2,imikino,sport,http://kigalipost.com/Nicolas-Pepe-yabaye-umukinnyi-wa-mbere-uhenze-Arsenal-n-umunyafurika-uguzwe.html,"
Nicolas Pepe yabaye umukinnyi wa mbere uhenze Arsenal n’umunyafurika uguzwe menshi
"," Ikipe ya Arsenal yatangaje ku mugaragaro kuri uyu wa Kane ko yamaze gusinyisha Nicolas Pepe, rutahizamu wavukiye mu Bufaransa ariko w’umunye-Cote d’Ivoire wakiniraga ikipe ya Lille yo mu majyaruguru y’u Bufaransa. Nicolas Pepe w’imyaka 24 y’amavuko yari amaze imyaka ibiri akinira Lille aho yigaragaje cyane mu mwaka w’imikino ushize atangira kurambagizwa n’amakipe menshi y’ibigugu ku mugabane w’u Burayi ariko birangira iyi kipe y’i London imwegukanye nyuma yo kwemera kumugura miliyoni 80 z’amayero ariko izishyura mu byiciro.

Nicolas Pepe yasinye imyaka itanu Uyu rutahizamu ukina aca ku ruhande rw’iburyo yasinye imyaka itanu muri The Gunners. Yabaye umukinnyi wa mbere mu mateka y’iyi kipe uguzwe amafaranga menshi Ku rubuga rwa Arsenal, Nicolas Pepe yagaragaje uburyo yishimiye kwerekeza muri iyi kipe. Yagize ati ""Kuba hano ni ibintu bishimishije cyane kuko bitari byoroshye kuri njye. Nirutse urugendo rurerure ndetse mpura n’inzitizi nyinshi, rero kuba umwe mu bagize umuryango w’iyi kipe y’ikigugu ni igihembo cyiza kuri njye.""

Nicolas Pepe azajya yambara numero 19 Uyu rutahizamu watsindiye Lille ibitego 35 mu myaka ibiri yavuze ko iki cyemezo yagifashe nyuma y’igihe kinini cyo kubitekerezaho no kugisha inama abamukikije barimo umuryango we n’abahagarariye inyungu ze bakomezaga kuvugana mbera ya CAN, muri CAN nyirizina na nyuma yayo. Ati ""Byari ingenzi gufata icyemezo cyiza kandi ndahamya ko Arsenal ari amahitamo meza."" Nicolas Pepe yavuze ko yishimiye kuba agiye gukinana n’abakinnyi barimo Lacazette, Aubameyang, Özil n’abandi.
 Nicolas Pepe kandi yahise aba umunyafurika wa mbere uguzwe amafaranga menshi akaba ateye ikirenge mu cya bene wabo b’abanya-Cote d’Ivoire Kolo Touré, Emmanuel Eboué na Gervinho nabo bakiniye Arsenal aho yanahishuye ko Kolo Touré yagize uruhare runini mu kumugira inama yo kwerekeza muri iyi kipe.

"
2,imikino,sport,http://muhabura.rw/amakuru/sport/article/abafana-ba-rayon-sport-bararanye-ibyishimo-bidasanzwe-naho,Abafana ba Rayon Sport bararanye ibyishimo bidasanzwe naho Sunrise isuzugurirwa iwabo," Abafana b’ikipe ya Rayon Sport bararanye ibyishimo bidasanzwe nyuma yo gutsinda ikipe ya Sunrise Fc bakayitsindira ku kibuga cyayo i Nyagatare aho uyu mukino wabahuje wari wabereye Uyu mukino wabaye kuri uyu wa 19 Ugushyingo 2016 ukaba wabereye mu Karere ka Nyagatare ahazwi nko ku kibuga cya Mbombo aho byagaragaraga nkaho ari Rayon Sport yakiriye kubera ubwinshi bw’abafana bari baje kuyishyigikira. Uyu mukino waranzwe no guhangana ku mpande z’abafana buri umwe yemeza undi ko ari bumutware amanota atatu, gusa ntibyatinze mu gice cya kabiri nyir’ukwegukana intsinzi arashyira aramenyekana, ku gitego cy’umutwe cya Kwizera Pierrot ahesha ikipe yambara ubururu n’umweru amanota atatu.

 Abakinnyi 11 b’Ikipe ya Rayon Sport babanje mu kibuga 

 Abakinnyi 11 babanje mu kibuga ku ruhande rw’ikipe ya Sunrise Fc 
 Abasifuzi nabo bari babukereye 

Amafoto:Touchrwanda

Yanditswe na Chief Editor//MUHABURA.rw"
5,imyidagaduro,entertainment,http://kigalipost.com/Michael-Sengazi-yahawe-igihembo-cy-Umunyarwenya-w-umwaka-muri-Afurika.html,"
Michaël Sengazi yahawe igihembo cy’Umunyarwenya w’umwaka muri Afurika 
"," Umunyarwenya ufite inkomoko mu Burundi no mu Rwanda, Michaël Sengazi yegukanye igihembo cy’umunyarwenya w’umwaka muri Afurika gitanzwe ku nshuro ya 5 na Radiyo Mpuzamahanga y’Abafaransa (RFI). Inkuru dukesha urubuga rwa RFI ruvuga ko Sengazi azwi mu Rwanda cyane aho yanditse akanakina mu mikino ine ya ’One-man-show’ ndetse akaba yaranashyizeho amaserukiramuco abiri mu Burundi no mu Rwanda.

Ni umwe mu batangije itsinda rya Comedy Knights mu Rwanda Ku myaka 31, Michaël Sengazi amaze imyaka irenga 10 atangiye gusurutsa abantu binyuze mu mpano ye yo gusetsa, gusa muri iyi minsi ya vuba izina rye ryagiye ritumbagizwa n’ibitaramo bitandukanye yagiye yitabira mu mijyi itandukanye yo mu burengerazuba bwa Afurika mu bihugu bikoresha cyane ururimi rw’Igifaransa. Avoma he inganzo? Kuri micro ya RFI, Sengazi yagize ati ""Issoko mvumamo inganzo iteka ni umuryango ariko kandi n’imiziro (tabous) kuko tugira nanone ibizira byinshi mu muryango mugari wacu. Ntawuvuga ibitsina (sexe). Nyamara dukunda kubikora, ariko ntibivugwe. Tuvuga ubuzima bwa buri munsi, bw’ishuri, amadini, imibonano mpuzabitsina na politike."" Yatangiriye i Kinshasa Michaël Sengazi arakibuka neza ibihe bya mbere byatumye impano ye isakara hanze agatangira kuzamuka urubyiniro agiye gusetsa abantu. ""Byari mu iserukiramuco, mu iserukiramuco rya Toseka muri Congo. Muri icyo gihe ntabwo byari umunezero hagati y’u Rwanda na Congo. Hari umwuka mubi n’ibindi, ariko twagombaga kujyayo hamwe n’umwe mu nshuti zanjye, Hervé Kimenyi undi munyarwenya w’Umunyarwanda, ufite impano ikomeye."", Sengazi. Yakomeje ati ""Icyo gihe cyabaye icy’ingenzi cyane. Ni uwo munsi kandi nabashije guhura n’ibyamamare bikomeye byansunitse : Michel Gohou, Digbeu Cravate, Mamane. Nabonye ko hamwe n’urwenya nshobora guhuza abantu. Njyewe nk’umurundi uvanze n’umunyarwanda, natangiriye mu by’ukuri i Kinshasa. Twahujwe n’urwenya ndetse ku bw’urwenya tubasha gushyira ku ruhande ibidutandukanya. Aho niho nahise nanzurira ko ari byo nshaka gukora""  

Yavukiye i Gitega mu Burundi kuri se w’Umurundi na nyina wavukiye i Burundi ariko ukomoka mu Rwanda  Azahererwa ibihembo bye mu iserukiramuco rikomeye  Umunyarwenya wubatse izina muri Afurika y’abakoresha Igifaransa, Mamane usanzwe anakorera Radio Mpuzamahanga y’Abafaransa, afatanije n’iyi radiyo na Gondwana-City Productions batangije ibi bihembo bya ""prix RFI Talents du rire"" biherekezwa na miliyoni enye z’amayero (asaga miliyoni 4 040 518frw) bigahabwa umunyempano mushya mu rwenya aho gihemba urubyiruko rukoresha Igifaransa muri Afurika no mu nyanja y’Ubuhinde n’ibirwa bya Caraïbes. 
 Michaël Sengazi biteganijwe ko azashyikirizwa iki gihembo ku ya 07 Ukuboza 2019 ku rubyiniro rw’iserukiramuco y’urwenya izwi nka Abidjan Capitale du Rire.

Sengazi yize amashuri abanza mu Burundi n’ayisumbuye kuri Michel Archange i Bujumbura, yiga amategeko muri Kaminuza ya ULK i Kigali"
11,iyobokamana,religion,http://muhabura.rw/amakuru/iyobokamana/article/ifoto-y-umupadiri-n-umukobwa-ku-mucanga-ku-mazi-ikomeje,Ifoto y’umupadiri n’umukobwa ku mucanga ku mazi ikomeje guca ibintu ku mbuga nkoranyamabaga," Ifoto y’umupadiri wo mu gihugu cya Malawi witwa Rev. Fr. Charles Mukhalira Chiuta Dhlovu n’umukobwa witwa Grace Mwiwa bari bibereye muburyohe ku mucanga ku mazi, ikomeje guca ibintu ku mbuga nkoranyambaga aho iri kwibazwaho n’abatari bacye. Uyu mupadiri wo muri diyoseze katolike ya Mzuzu,biravugwa ko umukobwa bari kumwe, ari umwe mubakobwa bakora kuri radiyo uyu mupadiri abereye umuyobozi yitwa Tigawane,bityo ngo nyuma yo kumuzamura mu ntera bihembye kujya kuryohereza ku mucanga ku mazi nk’uko Faceofmalawi ducyesha nkuru yabitangaje. Ngo kuryoshya bene aka kagene byahuriranye n’uko iyi radio y’idini yari yateguye ikirori cyabereye ku mucanga wa Chikale,ari naho bamwe mu bantu babonye uyu mukozi w’Imana yishimanye n’umukobwa. Ariko abakoresha imbuga nkoranyambaga ntabwo bihanganiye ibyo byabaye nyuma y’uko iyo foto igiriye kuri interineti,kuburyo bamwe batangiye kunenga imyitwarire n’ibikorwa by’uwo mupadiri bavuga ko ibyo bishobora gutuma atakaza igihango yahanye n’Imana cyo kuzabaho ubuzima bwe bwose ari ingaragu. Ku rundi ruhande,abandi bo baramushyigikiye bavuga ko nta kibi yakoze kuko ari ikiremwa muntu gifite ibyiyumvo kandi ikindi ngo ibikorwa bye yabikoze agihe buri mukozi yari yahawe uburenganzi bwo kwidagadura. Gusa Diyoseze katolika ya Mzuzu ntacyo yigeze ivuga kuri iyo foto yasakajwe ku mbuga nkoranyambaga kandi ntibizwi niba akanama gashinzwe imyitwarire ko muri iyo diyoseze kazafatira uwo mupadiri ibihano. Yanditswe na Habarurema Djamali"
10,imideri,fashion,http://www.igihe.com/fashion/article/ivumburamatsiko-kuri-fred-lyon-wambika-benshi-mu-byamamare-nyarwanda,Ivumburamatsiko kuri Fred Lyon wambika benshi mu byamamare nyarwanda," Ubusanzwe yitwa Fred Ndicunguye, amaze imyaka ibiri n’igice akora akazi ko gucuruza imyambaro itandukanye, inkweto n’ibindi. Akundwa na benshi kuko agira imyambaro igezweho. Ubaze umubare w’ibyamamare ntiwawurangiza kuko uhereye kuri Bruce Melodie, Shaddy Boo, Queen Cha, Safi Madiba, Dj Toyxxk, Marnaud n’abandi benshi. IGIHE yamwegereye imuganiriza byinshi abantu bashobora kumwibazaho ndetse n’uko yatangiye gukora ubucuruza bw’imyenda bwaje gutuma yiharira isoko mu gukorana n’ibyamamare. Avuga ko gucuruza yabitangiye kuva kera yiga muri kaminuza mu Bushinwa, akaza kubona ko ari impano ye. Ati “Ni ibintu byari bisanzwe bindimo. Nkiri muri kaminuza nabwo nari umucuruzi, hari ukuntu ushobora kuba ukora aka kazi ariko nta biro ugira, rero niko nakoraga. Nabikoze nkiri mu ishuri mbona byavamo umugati.” “Aho nasoreje kaminuza naratangiye, abantu baramenya nanjye icyo bakeneye ndakimenya. Nize mu Bushinwa, ibijyanye n’ubushabitsi mpuzamahanga. Aho nigaga nakundaga gutembera mu masoko atandukanye ugasanga ni njye uhorana ibintu bishya, bikaba ngombwa ko bagenzi banjye banyifashisha, nkagenda mbibonamo inyungu nke ndabikomeza kuko nabonaga ari impano yanjye.” Yemeza ko atatangiye gukora agamije kwambika abantu imyenda gusa ahubwo yari afite na gahunda yo gukora ikintu cyiza gituma umuntu yambara ibijyanye kandi akaberwa. Ati “Naje nje gukemura ikibazo cyo kwambika abantu ntabwo naje gukora ubushabitsi gusa ahubwo kwari ukugira ngo abantu mbambike. Iyo ushaka kwambika umuntu ntabwo umwambika imyenda ngo agende yambaye ibirenge. Umwambika inkweto, ipantalo, ishati, amadarubindi byaba ngombwa ukamwambika n’isaha.’’ Avuga ko ashaka gutangira kujya agurisha n’imyambaro ya Made in Rwanda. Kuri we ngo abashaka kurimba buri wese aza afite igitekerezo cy’uko ashaka kuberwa ariko na Fred bitewe n’uko akubona akaba yakongeraraho ibindi bitekerezo byatuma wambara mu buryo bunogeye ijisho. Muri iki gihe akorana bya hafi na Bruce Melodie, ndetse n’imyambaro yari yambaye aririmba muri East Africa’s Got Talent yari yayambitswe n’uyu musore. Ati “Urebye Bruce Melodie wa mbere y’uko mfungura iri duka n’uw’ubu baratandukanye. Asigaye yambara bigezweho kandi bimubereye. Yambara imyambaro y’abanyamujyi. Nizo mpinduka nazanye kugira ngo ibintu abahanzi mpuzamahanga babona ku Isi bibashe kugera no ku bahanzi bacu. Imyambaro ntabwo iba ihenze. Guhera ku bihumbi icumi iwanjye ushobora kwambara.” Avuga ko yambika umuntu bitewe n’igikorwa agiyemo. Muri iyi minsi iduka rye ryambika cyane cyane abagabo ariko ubu ashaka gufungura iduka ryihariye ry’abagore. Video: Muhumuza Simeon Amafoto: Muhizi Serge & Fred Lyon Instagram"
5,imyidagaduro,entertainment,http://muhabura.rw/amakuru/imyidagaduro/article/ange-kagame-yashyize-ahagaragara-amafoto-y-ubukwe-aherutse,Ange Kagame yashyize ahagaragara amafoto y’ubukwe aherutse gukora," Ange Kagame umukobwa rukumbi wa Perezida Paul Kagame yasabwe tariki 28 Ukuboza 2018, umuhango wo gushyingirwa uba kuri uyu wa gatandatu, ibirori byabereye muri Kigali Convention Center. Mu butumwa bugaragara ku rubuga rwe rwa twitter, Madame Ange Kagame yifashishije amagambo agaragara muri Bibiliya, mu gitabo cy’Indirimbo ya Salomoni igice cya 3 umurongo wa 4 agira ati “Nabonye uwo umutima wanjye ukunda”. Umunsi nyir’izina w’amateka y’isezerano ryo gushyingirwa imbere y’Imana hagati ya Ange na Bertrand wabaye ku wa Gatandatu tariki ya 6 Nyakanga mu birori byitabiriwe n’abantu bo mu miryango yombi ndetse n’abandi batumirwa. Gusezerana imbere y’Imana byakorewe ku Kimihurura muri IFAK saa yine z’igitondo, bombi bahamya isezerano bijyanye n’ukwemera Gatolika kwa Gikirisitu. Nyuma y’uwo muhango, hakurikiyeho kwiyakira aho abatumirwa bose berekeje i Rusororo mu Intare Conference Arena ahagana saa munani z’igicamunsi. Ibi birori by’imbonekarimwe byarakomeje nyuma yo kuva i Rusororo habaye umugoroba w’umusangiro, wabereye muri Kigali Convention Centre, ukurikirwa n’ibirori byo kwishimira urugo rushya rw’abageni no gusabana nabyo byabereye mu cyumba cya Kigali Convention Centre. 


 MUHABURA.RW"
11,iyobokamana,religion,http://muhabura.rw/amakuru/iyobokamana/article/ese-koko-tariki-25-ukuboza-wari-umunsi-w-ibigirwamana,"Ese Koko tariki 25 UKuboza Wari Umunsi W’ibigirwamana cyangwa ni ho Yezu yavutse, yavutse ate?"," Yezu ni umwe mu biremwa bitangaje, cyane kuko ari umwana w’Imana, ariko wigize Umuntu maze akabana natwe, maze akemera kuvuka nk’abantu kugira ngo yisanishe natwe, ndetse aza gupfira abantu twese kubera ibyaha byacu. Ivuka rye rero rikaba ritavugwaho rumwe cyane cyane amadini atandukanye, kuva na kera kugeza n’ ubu. Abakristo benshi bizihiza ivuka ry’uyu mucunguzi ku itarik ya 25 ukuboza buri mwaka.  Ese iyi tariki niyo koko yavutseho? Ese Bibiliya ibivuga ho Iki? Bibiliya ivuga ko hari abantu batatu bashobora kuba bazi neza igihe nyakuri Yezu yaba yaravukiye, mbese yaba yarageze kuri iyi Si dutuyemo.  Abo bagabo bazwi ku izina rya “Magi” aribo bitwa  abanyabwenge batatu bagiye kuramya Yezu bayobowe n’inyenyeri. Izi nyenyeri zamurikiye aba bagabo batatu ngo nizo zirekana igihe nyacyo Yezu yaba yaravukiye kuko ngo zagaragaye agahana mu kinyeshna cya 6 na 5 ku ngoma ya Herodi. Ariko na Bibiliya ntacyo itangaza kigaragara ku gihe nyakuri ku ivuka rya Yezu, ndetse ngo inavuge igihe  itariki n’umwaka bizihiriza ivuka ry’umukiza. Ariko iby’uyu munsi   washyizweho wo kuri 25 ukuboza ngo bifitanye isano n’Abaromani ba bapagani  bizihizaga uyu munsi baramya ikigirwamana cyabo “ Saturnalia” icyo kigirwamana kikaba cyari cy’umusaruro. Mbere y’ikigihe Abakristu  ntibigeraga bizihiza uyu munsi w’ivuka rya Yezu, uyu munsi rero ukaba waramenyekanye cyane cyane mu kinyeshna cya 19. Itariki ya 25 ukuboza byaje nyuma y’imyaka 320 yezu avutse. Ubwo rero mu nyuma y’imyaka 320 nibwo papa Juliua I  yashyizeho iyo tariki ngo ige iba umunsi wo kwizihiza ibirori by’ivuka rya yezu. Naho mu mwaka wa 325 Constantine the Great, umwami w’Abami w’abaromani nibwo yemeje iyo tariki kumugaragaro,maze Musenyeri w’I Roma Liberius ahita ategeka abakristo kwizihiza uwo munsi tariki 25 ukuboza. Iyi tariki rero ikaba yarashyizweho kumpamvu z’abapagani bagiraga umunsi mukuru w’ibigirwamana kuri iyi tariki ya 25 ukuboza, maze abakristu nabo bahita baboneraho kuwegurira umucunguzi ngo berekane ko umucunguzi nyakuri ari Yezu umwana w’Imana iruta izindi zose ku isi. Ariko ngo umwaka nyakuri Yezu yaziyeho ku isi ni umwaka wa 6 m kwezi kwa kane (4)  kuko nta mwaka 0 zero wabayeho. Arko abakristu bo batangiye kwizihiza uwo munsi cyane cyane mukinyeshana cya 19. Yanditswe na Ukurikiyimfura Lence/Muhabura.rw"
11,iyobokamana,religion,http://www.igihe.com/iyobokamana/article/yavutse-ku-witeguraga-kuba-umubikira-ubuhamya-butangaje-bwa-ev-tuyishimire-wo,Yavutse ku witeguraga kuba Umubikira: Ubuhamya butangaje bwa Ev. Tuyishimire wo muri ADEPR," Ubusanzwe yitwa Ev.Tuyishimire Diogène. Mu byigisho bye, icyamamaye ni icyo aba avugamo ukuntu Yesu nta kintu adasa nacyo kuko ‘Mu bana yabaye umwana w’Imana, mu bagabo akaba umugabo w’abapfakazi, mu bapapa aba se w’imfubyi, mu biti akavuga ati ninjye muzabibu w’ukuri mwe muri amashami…’ Umurebye mu maso ntiwamukekera ko yakwigisha mu buryo bukomeye ariko we ahamya ko ari imirimo yakoze kugira ngo agarure benshi mu nzira y’agakiza. Uyu mugabo w’imyaka 27, ni umuvugabutumwa mu itorero rya ADEPR. Yatangiye no gukora umuziki aho yamaze kwinjira mu njyana ya Hip hop. Akurondoreye iby’urugendo rw’ubuzima ab’imitima yoroshye amarira arashoka bitewe n’uko yakubititse akiri muto ntabashe kwiga amashuri yisumbuye kubera ubuzima bugoye n’ubushobozi buke, ariko ubu ashima Imana aho igejeje ikora! Mu buhamya bwe ntajya yibagirwa kugaragaza uko yari umusinzi unakora inzoga z’inkorano ndetse n’uburyo nyina umubyara yamusamye mu gihe yigiraga kuba umubikira. Yakuriye kwa nyina wabo kuko nyina yamutaye akajya kwishakira undi mugabo. Mu kiganiro cyihariye na IGIHE yavuye imuzi iby’ubuzima bwe. Ati “Ubundi mama wanjye yigiraga kuba umubikira, yaje guhura n’umusore amutera inda rero birangira havutse njye. Icyakora ntabwo yandeze kuko we yahise ashaka undi mugabo kandi ntabwo twari kubana. Ibi byatumye nkura nderwa na mama wacu muto ku mubyeyi wanjye.” Ahamya ko yakuriye mu muryango w’abantu bakora inzoga z’inkorano, byatumye ku myaka icyenda gusa atangira kunywa inzoga. Akurira mu buzima bwo gucuruza no gukora izo nzoga. Arangije amashuri abanza ntabwo yabonye uko akomeza ayisumbuye kuko nta bushobozi bwari buhari, ati” Nyine ishuri narivuyemo mpita ninjira mu byo gukora inzoga kuko nibyo mu rugo bakoraga.” Ubu buzima yabubayemo ariko akunda umuziki, biza kumuviramo gushaka gukora indirimbo za mbere nubwo bitamuhiriye. Ati “Numvaga naba umukinnyi wa APR FC cyangwa nkaba umuhanzi wa Hip Hop nari umufana ukomeye wa Riderman.” Yavuye iwabo ababeshye ko agiye gukora umuziki, naho agiye gucuruza inzoga z’inkorano mu Karere ka Musanze aza guhomba bikomeye. Ubwo yari amaze guhomba mu by’inzoga z’inkorano yacuruzaga, Ev. Tuyishimire yisanze asigaranye amafaranga make cyane nyamara yaramaze gutoroka kwa nyina wabo. Inzoga zari zahombye abona ubuzima bwanze afata icyemezo cyo kwiyahura ndetse aranabigerageza Imana ikinga akaboko. Ati “Narahombye bikomeye numva ubuzima burarangiye, nahisemo kwiyahura icyo gihe ngura inzoga nyinshi ngo niyahure nasinze, naguze ikinini cy’imbeba nsinda ntiyahuye birangira ndyamye, ariko nkajya numva ko ndi bwiyahure mu gitondo. Bukeye hari ikiganiro cyacaga kuri Radio Flash Fm cyakorwaga na Pasiteri Ntambara. Icyo gihe yavuze ijambo ryatumye mpindura umugambi wo kwiyahura.” Tuyishimire avuga Pasiteri Ntambara yigishije avuga ko hari umwana ugiye kwiyahura kandi naramuka abiretse azaba umuntu ukomeye w’umugabo. Umugambi we uhita upfuba binyuze kuri uyu mukozi w’Imana. Ati “Igitekerezo cyo kwiyahura cyahise kimvamo gutyo nyuma njya kureba mama wanjye wabaga mu Bugesera.” Ageze mu Bugesera yasanze umubyeyi we azi ko umwana we yabuze, icyakora kuko ubuzima butari bwiza ntabwo yahatinze ahubwo yagiye gushakisha uko yabaho. Iki gihe yakoze muri restaurant, aha ni naho yatangiye gukora ibikorwa byo kwigisha ijambo ry’Imana ahereye ku hantu basengeraga. Akora muri iyi restaurant yo mu Bugesera nibwo Ev. Tuyishimire yatangiye kujya ajya gusengana n’abantu bari baturanye akarara aho basengeraga. Abo basenganaga bakundaga uko yigisha anasoma ijambo ry’Imana umugabo umwe basenganaga aza kumusaba ko yazajya kubwiriza muri ADEPR i Huye. Kuva icyo gihe yahise atangira kuba umuvugabutumwa wo mu itorero rya ADEPR atangira gutumirwa cyane mu materaniro anyuranye. Mu 2016 umugabo basenganaga yamusabye ko yamurera akava aho basengeraga bakajya babana nk’umwana na Se. Nyuma uyu mugabo yaje kwiyemeza kumwubakira inzu birangira mu 2018 akoze ubukwe aza kurushinga n’umwe mu bakirisitu bo mu itorero rya ADEPR. Yerekeje amaso ku muziki Kuva mu bwana bwe yakundaga umuziki by’umwihariko injyana ya Hip Hop, ibi byatumye uyu mugabo kuri ubu yumva yawukora ndetse indirimbo ya mbere ye ikaba igomba kujya hanze mu minsi ya vuba. Ati “Nubwo nakora iyi yonyine ngahita ndekera aho, inzozi zanjye zaba zibaye impamo kuko mpfuye ntaririmbye nagendana agahinda kuko nabikunze kuva cyera.” Avuga ko yari kuba yarabikoze cyera ariko agira ubwoba bw’ukuntu abo basengana bazabifata ahitamo kubigendamo gake. Iyi ndirimbo ye yitegura gusohora yitwa “Mfite ubwoba” yakozwe na Trackslayer, izaba ikubiyemo ubutumwa bw’ubuzima busanzwe ariko nanone buganisha ku Mana. Ikiganiro na Ev.Tuyishimire winjiye mu njyana ya Hip hop"
5,imyidagaduro,entertainment,http://muhabura.rw/amakuru/imyidagaduro/article/kwibohora-22-social-mula-yashimiye-perezida-kagame,Kwibohora 22: Social Mula yashimiye Perezida Kagame," Umuhanzi Social Mula yashimiye Perezida Kagame we wayoboye Ingabo za RPF zabohoye u Rwanda none kuri uyu munsi wa none Abanyarwanda bakaba bishimira imyaka 22 babohowe abandi baravanwe mu buhungiro bakaba batuye mu gihugubavukamo kandi bakunda ndetse bari mu gihugu kizira ivangura nk’uko byahoze mbere ya 1994
 Social Mula nk’Umuhanzi Nyarwanda wemeza ko nawe ubwe agomba kugira uruharemu kwiyubakira igihugu cye yemeza ko ubwo Abanyarwanda bizihiza umunsi wo kwibohora ku nshuro ya 22 ashimira cyane Umukuru w’igihugu cy’u Rwanda wayoboye urugamba two kubohora igihugu ndetse akaba anakomeje kuyobora urugamba rwo kubaka igihugu cy’Umunyarwanda umwe, Igihugu kizira amoko n’irindi vangura iryo ariryo ryose. Aha Social Mula yagize ati ""Uyu munsi wo kwibohora kuri nge usobanura byinshi birenze inyito yawo kuko nibwo Abanyarwanda babohowe ingoma yaranzwe n’ivangurakarere, amoko n’ibindi bibazo by’ihezwa byari byarashegeshe igihugu cyacu ari nayo mpamvu nshimangira ko umuntu utabona impamvu dushimira Perezida Kagame cyangwa se impamvu tumusabira umugisha Uwo muntu ntago yaba azi aho ava nn’aho agana"". Social Mula kandi aakomeza avuga ko iyo uyu munsi ugeze atekereza cyane ku ngabo za RPF zzabohoye u Rwanda zikanahagarika Jenoside yakorewe Abatutsi muri Mata 1994 akaba yabivuze muri aya magambo ati ""uyu munsi iyo ugeze mpita numva nashimira  ingabo zitanze ku rugamba mukubohoza igihugu Nkashimira bikomeye PRESIDENT wacu Paul Ksgame ndetse  namwifuriza kuramba kuko icyo gihe yari ku rugamba aharanira ibi byose dukomeje kugeraho bigaragarira buri wese mu Rwanda no mu mahanga"" Social Mula ni umwe mu bahanzi Nyarwanda umuntu avuga ko nabo bahagaze neza by’umwihariko uyu munsi twizihiza imyaka 22 u Rwanda rwibohoye nawe afite ibikorwa by’iterambere kandi byigaragaza kuri buri wese haba kubakurikirana muzika Nyarwanda ndetse n’abakunzi b’ibihangano bye muri rusange.

 Umva hano indirimbo ku ndunduro y’Umuhanzi Social Mula  Yanditswe naSnappy Akayezu Jean de Dieu/Muhabura.rw
"
5,imyidagaduro,entertainment,http://muhabura.rw/amakuru/imyidagaduro/article/tanga-abandi-kumva-indirimbo-nshya-y-itsinda-sauti-sol,Tanga abandi kumva indirimbo nshya y’itsinda Sauti Sol," Ba uwambere kureba amagambo agize indirimbo nshyashya ya Saut Sol yitwa  Isabella hamwe na www.muhabura.rw Facebook:Akayezu Snappy
Email:sakayezu@gmail.com
tweetter:@AkayezuSnappy"
5,imyidagaduro,entertainment,http://kigalipost.com/R-Kelly-yamaze-gutabwa-muri-yombi-kubera-guhohotera-no-gusambanya-abarimo.html,"
R.Kelly yamaze gutabwa muri yombi kubera guhohotera no gusambanya abarimo abangavu
"," Umuhanzi w’umunyamerika, R.Kelly wari umaze igihe kirekire ashinjwa ibyaha byo gusambanya abangavu no guhohotera abagore muri rusange, yamaze kwishyikiriza ubuyobozi ku mugoroba wo kuri uyu wa Gatanu. R.Kelly w’imyaka 52 y’amavuko akurikiranyweho ibyaha 10 by’ihohotera rishingiye ku gitsina aho bitatu muri bine bikomeye ashinjwa yabikoreye abana b’abakobwa bataregeza myaka y’ubukure.


Mu modoka y’umukara, R.Kelly yagejwejwe kuri sitasiyo ya polisi saa mbili z’ijoro z’i Chicago Umwunganizi we mu mategeko yari yabanje kuvuga ko ari ibinyoma, ko abagore bari gushinja umukiliya we ari ababeshyi bagamije kubikuramo inyungu. R.Kelly yagejejwe kuri sitasiyo ya polisi i Chicago ku mugoroba wo ku wa Gatanu, bikaba biteganijwe ko mu masaha ya nyuma ya saa sita yo kuri uyu wa Gatandatu agezwa imbere y’ umushinjacyaha nkuko byatangajwe n’umuvugizi wa polisi y’ Illinois, Anthony Guglielmi abinyujije kuri tweet.

Robert Sylvester Kelly (R.Kelly) yaruciye ararumira ubwo abanyamakuru bamwuzuragaho bamubaza ibibazo bitandukanye Mu kiganiro n’abanyamakuru, mbere y’uko uyu muhanzi atabwa muri yombi, kimberly Foxx, porokureri wa Cook i Chicago umujyi R.Kelly yavukiyemo akaba ri naho atuye magingo aya, yavuze ko ibirego 10 shinjwa, buri kimwe gihanishwa igifungo kiri hagati y’imyaka 3 -7.

Filime mbarankuru yagiye hanze mu ntangiriro z’uyu mwaka ikubiyemo ubuhamya bw’abagizweho ingaruka n’ibikorwa bya R.kelly iri mu byatumye yongera guhagurukirwa Nkuko uyu muporokureri abivuga, ibyaha R.Kelly ashinjwa yabikoze hagati y’umwaka 1998 na 2010, harimo ibyo yakoze ku bangavu batarengeje imyaka 17. Umwe mu bakorera mu rukiko rwa Cook muri leta ya Illinois yabwiye AFP ko abo bana bari hagati y’imyaka 13 na 16 ubwo uyu muririmbyi yabakoreraga ayo mahano.

Yafashwe nyuma gato y’uko hari hamaze kugaragazwa andi mashusho mashya, asambana n’umwana w’imyaka 14

Umwunganizi wa R.Kelly mu mategeko, Steve Greenberg yavuze ko bibabaje kuba ubutabera buri kugendera ku gitutu cy’abatangabuhamya babeshya, ariko yizeye ko bizagaragara ko umukiliya we ari umwere

R.Kelly yaherukaga mu rukiko mu 2008 ubwo nabwo yari akurikiranyweho ibyaha nk’ibi

R.kelly ni umuhanzi w’icyamamare mu njyana ya RnB"
2,imikino,sport,http://muhabura.rw/amakuru/sport/article/amafoto-yaranze-ibirori-byo-gufungura-chan-2016,Amafoto yaranze Ibirori byo gufungura CHAN 2016," Irushanwa rihuza amakipe y’Ibihugu ku bakinnyi bakina imbere mu gihugu CHAN ririmo kubera mu Rwanda ryatangiye ku mugaragaro ku munsi wo kuwa gatandatu tariki ya 16 Mutarama 2016, I Remera kuri Stade Amahoro iherereye mu mujyi wa Kigali. Uyu muhango wo gufungura iri rushanwa ukaba waritabiriwe na Nyakubahwa Perezida wa Repubulika w’u Rwanda ndetse n’abandi banyacyubahiro batandukanye harimo Umuyoboziw’agateganyo w’ishyirahamwe ry’umupira w’amaguru ku isi, Issa Hayatou usanzwe ari umuyobozi w’Ishyirahamwe ry’umupira w’amaguru muri Afurika CAF.  Dore amafoto atandukanye yaranze umunsi wo gufungura irushanwa rya CHAN 2016 I Kigali ku wa 16 Mutarama 2016




 Perezida Kagame n’umuyobozi mukuru w’agateganyo w’ishyirahamwe ry’umupira w’amaguru ku Isi 
























 Yanditswe na Akayezu Snappy/Muhabura.rw"
5,imyidagaduro,entertainment,http://www.igihe.com/imyidagaduro/article/musanze-bizihiwe-n-umuziki-w-abahanzi-bakomeye-mu-gitaramo-cya-tour-du-rwanda,Musanze: Bizihiwe n’umuziki w’abahanzi bakomeye mu gitaramo cya Tour du Rwanda (Amafoto)," Ni mu gitaramo cyabaye nyuma y’agace k’iri rushanwa rimaze kuba ubukombe mu magare ribera mu Rwanda, kabaye kuri uyu wa Kane tariki 27 Gashyantare 2020 aho Umunya-Colombia Restrepo Jhonatan yegukanye aka gace ka Gatanu ka Tour du Rwanda 2020 ka Rubavu-Musanze, akoresheje 2h 08’19”. Mujyi wa Musanze hari hashyushye bose biteguye kwirebera aba banyonzi, banabukereye kwirebera abahanzi batandukanye bakomeye bagombaga kubataramira kakahava muri stade Ubworoherane yo muri aka karere. Guhera saa kumi,abantu banyuranagamo basiganwa buri wese ashaka umwanya w’imbere ngo aze kwirebera umuhanzi yihebeye nta nkomyi. Iki gitaramo cyabaye nyuma y’ikindi cyabereye mu karere ka Rubavu mu Ntara y’Uburengerazuba kuri Kivu Beach iruhande rwa Serena Hotel kuwa Gatatu tariki 27 Gashyantare 2020. Cyari cyitabiriwe n’umubare munini w’abakunzi b’umuziki biganjemo  cyane urubyiruko. Abatandukanye bakomeye mu Rwanda biganjemo ababarizwa mu nzu ifasha abahanzi ya Kina Music hamwe na King James, Bulldogg, Davis D na Bruce Melodie ndetse na Rob Drabkin na S-Wrap bari baturutse muri Amerika nibo basusurukije abari bitabiriye. Saa kumi n’ebyiri zishyira saa moya ku rubyiniro habanjeho Rob Drabkin washimishije benshi mu ndirimbo ze zitandukanye biba akarusho ubwo yaririmbaga indirimbo izwi cyane mu Rwanda y’abana yitwa ‘Mbe Kanyamanza keza’. Yakurikiwe n’umuraperi S-Wrap nawe washimishije benshi mu muziki wiganjemo uwo mu njyana ya Trap. Davis D ugezweho mu ndirimbo ‘Dede’ niwe wakurikiyeho yishimirwa mu ndirimbo zitandukanye. Uyu muhanzi yahereye ku yitwa ‘Biryogo’, ‘Soso’, ‘Sexy’ asoreza kuri ‘Dede’. Nel Ngabo ubarizwa muri Kina Music niwe wakurikiye uyu muhanzi ashimisha benshi mu ndirimbo zirimo ‘Why’ iri mu zo yahereyeho, ‘Nzahinduka’, ‘Byakoroha asoreza kuri ‘Ya Motema’ yahuriyemo na P wahoze muri Dream Boyz. Bakiri ku rubyiniro P yahise asangwayo na Polisi y’u Rwanda, bakora ubukangurambaga iherutse gutangiza n’abafatanyabikorwa bayo bw’ibyumweru 52 bugamije kurwanya no gukumira impanuka buzwi nka  “Gerayo Amahoro”. Nyuma, Igor Mabano yahise ajya ku rubyiniro yishimirwa mu bihangano bye bitandukanye birimo indirimbo yise ‘Urakunzwe’ yahereyeho, ‘Back’, ‘Dear Mashuka’ yafashijwe ku rubyiniro na Rob Drabkin, ‘Iyo Utegereza’ asoreza kuri ‘Gake’ yahuriyemo na Nel Ngabo banaririmbanye muri iki gitaramo. Aba bahanzi bakurikiwe na Bulldogg wahise yanzika n’indirimbo ze zirimo ‘Nk’umusaza’, ‘Cinema’ na ‘Zana’ yahuriyemo na Deejay Lenzo banajyanye ku rubyiniro muri iki gitaramo. Bruce Melodie niwe wari utahiwe! Uyu muhanzi yishimiwe mu ndirimbo yinjiriyeho yitwa ‘Ndumiwe’, ‘Ikinya’, ‘Fresh’ asoreza kuri ‘Kungola’ yahuriyemo na Sunnny yahagurukije n’iyonka muri iki gitaramo. Butera Knowless yaje akorera mu ngata uyu muhanzi mu ndirimbo yise ‘Baramushaka’, ‘Nkoraho’, ‘Sweet Mutima’, ‘Urugero’, ‘Blessed’, ‘Ko nashize’ asoreza ku yo yise ‘Ujya unkumbura’. King James niwe washyize akadomo kuri iki gitaramo gusa atenguhwa n’umuriro kuko yatangiye kuririmba ahereye ku ndirimbo yise ‘Rasta’ yajya kuririmba izindi zirimo ‘Ganyobwe’ umuriro ukagenda ucika.. Muri iki gitaramo habayemo n’umwanya wo gupima ku buntu virusi itera sida n’izindi ndwara, hakanatangwa inyigisho zitandukanye zifasha abaturage kubungabunga ubuzima bwabo. Biteganyijwe igitaramo nk’iki kizabera mu Mujyi wa Kigali kuri uyu wa Gatandatu tariki ya 29 Gashyantare 2020 muri Car Free Zone ku bufatanye n’Umujyi wa Kigali muri gahunda y’ibitaramo bisoza ukwezi usanzwe ukora. Amafoto: Niyonzima Moïse"
5,imyidagaduro,entertainment,http://www.igihe.com/imyidagaduro/article/ibyamamare-byo-mu-rwanda-byinjiye-mu-bukangurambaga-bwo-kwamagana-iyicwa-ry,Ibyamamare byo mu Rwanda byinjiye mu bukangurambaga bwo kwamagana iyicwa ry’abirabura muri Amerika," Kuri ubu Isi yose ihanze amaso Leta Zunze Ubumwe za Amerika nyuma y’umwirabura George Floyd wishwe anigishijwe ivi n’umupolisi w’umuzungu ndetse bamwe bari kwiroha mu mihanda mu rwego rwo kwamagana iyicwa rikorerwa abirabura babayo. Ni urupfu rwababaje benshi biturutse ku mashusho yasakajwe uyu mwirabura ari gutakamba avuga ko ‘ari guhera umwuka’ ariko bikirengagizwa kugeza aho yajyanywe kwa muganga agahita ahuhuka. Ndetse muri Leta Zunze Ubumwe za Amerika imyigaragambyo ikomeje gufata indi ntera, ibihumbi by’abaturage bagiye mu mihanda bitwaje ibyapa bigaragaza uburakari batewe n’urupfu rw’umwirabura George Floyd. Abandi bari kwifashisha imbuga nkoranyambaga bagaragaza akababaro kabo ndetse bagasabira ubutabera uyu mugabo wishwe ahowe ubusa. Ibyamamare byo mu Rwanda nabyo byinjiye muri ubu bukangurambaga byo ku mbuga nkoranyambaga bifashishije hashtag zirimo #BlackLivesMatter cyangwa #JusticeForFloyd, mu kwamagana ubwicanyi bukorerwa abirabura baba muri Amerika. Ibi byamamare birimo Akiwacu Colombe wabaye nyampinga w’u Rwanda 2014, Mutesi Jolly wambitswe iryo kamba mu 2016, Nimwiza Meghan waryambaye mu 2019, Nishimwe Naomie uherutse gutorerwa kuba Miss Rwanda 2020 na Bahati Grace wabaye nyampinga w’u Rwanda mu 2009. Aba bose mu butumwa bashyize ku nkuta zabo bagaragaza ko ‘ubuzima bw’abirabura baba muri Amerika bukwiye guhabwa agaciro. Nka Nimwiza Meghan yanditse ubutumwa burebure agira ati “ Kugeza igihe bazarekera kuduhiga nk’inyamanswa, kugeza igihe tuzareka gusaba kutureka tugahumeka, kugeza igihe tuzatangira kugenda twiruka mu muhanda dukora siporo nta kibazo dufite tutari kwiruka ku buzima bwacu, kugeza igihe bazabona ko dukozwe n’amaraso ameze neza […]” Arongera ati “Kugeza igihe imitima yacu izaba itumva iremerewe n’agahinda k’abacu bicwa n’abakabaye babarinda, kugeza igihe tuzatsinda urugamba; kugeza icyo gihe; ntabwo tuzigera duceceka, imitima yacu yarashenjaguritse, kandi ntabwo duteze kurekera kugeza igihe tuzumvwa hakagira igikorwa.” Abandi bagaragaje ko bifatanyije n’Isi yose mu kwamagana iyicwa rikorerwa abirabura nta mpamvu harimo umuhanzi The Ben, Princess Priscillah, Nirere Shanel, Igor Mabano, Nel Ngabo, Shaddy Boo, Jules Sentore, Buravan na Dj Toxxyk. Abandi barimo Nadja Giramata Umunyarwandakazi mu maraso ariko afite ubwenegihugu bw’u Bwongereza akaba n’Umunyamerika, ubu atuye mu Mujyi wa New York. Uyu mukobwa usanzwe ari umunyamideli yanditse kuri Instagram ati “Ku bwa George Floyd ariko na none n’abandi ba mbere ye, kandi ndizera ko nta kundi nyuma y’ibi.” Floyd w’imyaka 46 witabye Imana, yakoraga mu barinda umutekano mu nzu icuruza amafunguro, yishwe n’umupolisi wo muri leta ya Minnesota."
2,imikino,sport,http://muhabura.rw/amakuru/sport/article/robertinho-yashimye-mukunzi-ugiye-kwerekeza-muri-suwede,Umutoza Mukuru wa Rayon  Robertinho yashimye Mukunzi ugiye kwerekeza muri Suwede," Roberto Oliveira Gonçalves do Carmo “Robertinho”, Umutoza Mukuru wa Rayon Sports aremeza ko Mukunzi Yannick ari umwe mu bakinnyi beza iyi kipe yatunze kandi ufite impano idasanzwe. Arabivuga mu gihe mu mpera tariki 19 Mutarama 2019 yakinye umukino wa nyuma wo gusezera abakunzi ba Rayon Sports mbere yo kwerekeza mu ikipe ya Sandvikens IF yo mu kiciro cya gatatu muri Suwede anatsinda igitego 1 muri 2 Rayon Sports yatsinze Marines FC. Roberto Oliveira Gonçalves do Carmo “Robertinho”, Umutoza Mukuru wa Rayon Sports aremeza ko Mukunzi Yannick ari umwe mu bakinnyi beza iyi kipe yatunze kandi ufite impano idasanzwe. Arabivuga mu gihe mu mpera tariki 19 Mutarama 2019 yakinye umukino wa nyuma wo gusezera abakunzi ba Rayon Sports mbere yo kwerekeza mu ikipe ya Sandvikens IF yo mu kiciro cya gatatu muri Suwede anatsinda igitego 1 muri 2 Rayon Sports yatsinze Marines FC.

Mukunzi Yannick 
Roberto Oliveira Gonçalves do Carmo Niyomugabo Albert /MUHABURA.RW"
9,umuco,culture,http://kigalipost.com/Tom-Rwagasana-yambuwe-ubupasitori-muri-ADEPR.html,"
Rwagasana,Sibomana n’abandi bari bakurikiranyweho kunyereza umutungo wa ADEPR bambuwe ubupasitori 
"," Uwahoze ari umuvugizi mukuru wa ADEPR Sibomana Jean n’uwari umwungirije Tom Rwagasana kimwe n’abandi 4 bakurikiranyweho kunyereza umutungo w’iri torero bamaze kwamburwa ubupasitori. Nk’uko byagaragaye ku rukuta rwa Facebook rw’iri torero aba bantu uko ari 6 bose bambuwe burundu inshingano za gipasitori kubera impamvu z’imyitwarire mibi yabagaragayeho.
Kuri uru rukuta kandi bashyizeho n’amafoto y’amabaruwa bandikiwe kuri uyu wa gatanu tariki ya 6 Ukwakira, 2017, babwirwa ko inama ya Biro Nyobozi ya ADEPR yafashe umwanzuro wo kubahagarika burundu kuri izi nshingano kubera imyitwarire itari myiza yabagaragayeho.

 Iyi ni yo baruwa yandikiwe, Tom Rwagasana n’izabanda zikaba ari uku zimeze uretse ko hahinduwe amazina gusa 
Ku batabasha kuyisoma neza iyi baruwa iragira iti “Mwene Data. Dushingiye ku myitwarire mibi yakugaragayeho mu micungire y’umutungo w’itorero no kutaba inyangamugayo muri byo nkuko bigaragazwa na raporo y’igenzura ku mikoreshereze y’umutungo w’itorero ryacu rya ADEPR (External Forensic Audit Report), dushingiye kandi ku mwanzuro w’inama ya Biro Nyobozi ya ADEPR yateranye kuwa 05/10/2017, tubabajwe no kukumenyesha ko wambuwe inshingano za gipasitori muri ADEPR uhereye kuri iyi tariki 06/10/2017. Tukwifurije amahoro y’Imana.”

 Bishop Tom Rwagasana, ubu ntakiri pasitori muri ADEPR  Bishop Tom Rwagasana yari Umuvugizi wungirije akaba n’ushinzwe ubuzima bw’itorero rya ADEPR. Akurikiranywe hamwe na Bishop Sibomana Jean wari Umuvugizi, Mutuyemariya Christine wari ushinzwe ubutegetsi n’imari, Sindayigaya Theophile, Sebagabo Bernard, Niyitanga Straton na Gasana Valens. Bose barashinjwa ko hagati ya 2015 na 2017 banyereje 2 530 395 614 Frw. Aya akaba akomoka ku misanzu abakirisitu batanze ngo hishyurwe umwenda wa BRD urenga miliyari eshatu watanzwe ngo hubakwe Dove Hotel ya ADEPR. Uretse Christine utari umupasitori abandi bose bandikiwe amabaruwa bahagarikwa burundu kuri izi nshingano"
3,ubukungu,economy,http://www.igihe.com/ubukungu/article/amafaranga-yahererekanyijwe-hifashishijwe-telefoni-yiyongereyeho-ku-kigero-cya,Amafaranga yahererekanyijwe hifashishijwe telefoni yiyongereyeho ku kigero cya 450% mu mezi atatu," Imibare yumvikanisha ko kwishyurana mu ntoki byagabanyutse ku buryo bugaragara muri iyi minsi Isi yose ihangayikishijwe n’icyorezo cya Coronavirus cyandurira mu gukoranaho. Muri Werurwe nibwo Banki Nkuru y’u Rwanda, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki mu rwego rwo kugabanya ibyago byo kwandura coronavirus. Ibyo bijyana n’uko nta kiguzi gicibwa abantu bahererekanya amafaranga kuri Mobile Money. Nkuko bigaragara muri raporo yakozwe n’Ikigo insight2impact ku bufatanye na RURA, mu cyumweru cya mbere cya gahunda ya Guma mu Rugo umubare w’abahererekanya amafaranga mu buryo bw’ikoranabuhanga wageze kuri miliyoni 1.2, uvuye ku bantu 600 000 mu cyumweru cyari cyabanjirije Guma mu Rugo. Mu cyumweru cya nyuma cya Mata 2020, abantu miliyoni 1.8 bahererekanyije amafaranga mu buryo bw’ikoranabuhanga mu Rwanda. Guhera tariki 9 Werurwe kugeza tariki 15 Werurwe, hahererekanyijwe amafaranga angana na miliyari 10.7 Frw ariko mu cyumweru cyarangiye tariki 22 Werurwe amafaranga yahererekanyijwe mu buryo bw’ikoranabuhanga yari ageze kuri miliyari 24 Frw. Iyi raporo igaragaza ko nubwo umubare munini w’abantu bahererekanyije amafaranga hifashishijwe ikoranabuhanga ari abagabo, abagore nabo bariyongereye kuko mbere ya Guma mu Rugo, abagore boherezaga amafaranga bari ku kigero cya 31 % ariko mu cyumweru cya gatanu cya Guma mu rugo bari bageze kuri 36 %. Kwishyura ibicuruzwa hifashishijwe ikoranabuhanga nabyo byariyongereye. RURA na Insight2impact bigaragaza ko uhereye hagati muri Gashyantare uyu mwaka ukageza hagati muri Mata, agaciro k’amafaranga yishyurwa ibicuruzwa mu buryo bw’ikoranabuhanga kiyongereyeho 700 % mu cyumweru. Raporo ivuga ko uko kwiyongera k’uburyo bwo kwishyura no kohereza amafaranga hifashishijwe ikoranabuganga bikwiriye gutanga amasomo kuri za Leta zishaka guteza imbere ubukungu bushingiye ku ikoranabuhanga. Bagira bati “Ni ngombwa ko bishyirwa ku giciro gito. Kuvanaho ikiguzi cyo koherereza amafaranga hifashishijwe telefone mu gihe cya Guma mu Rugo, byagaragaje ko ubwo buryo bushobora guhangana n’ubwo kwishyura mu ntoki.” Raporo ivuga ko nubwo abakoresha uburyo bw’ikoranabuhanga mu kwishyurana biyongereye, byaba byiza gutegereza nyuma y’icyorezo cya Coronavirus ibintu byasubiye ku murongo akaba aribwo hafatwa umwanzuro niba ubwo buryo buramba. Banki Nkuru y’Igihugu (BNR) igaragaza ko kwishyurana hifashishijwe ikoranabuhanga byihutisha ubukungu kandi amafaranga atakara mu bucuruzi akagabanuka cyane. Imibare yo mu 2017 igaragaza ko nibura buri mwaka BNR itakaza miliyari ebyiri zo gukoresha inoti nshya n’ibiceri bisaza kubera guhererekanywa mu ntoki. U Rwanda rufite intego ko mu mwaka wa 2024, amafaranga abarirwa ku kigero cya 80 % y’umusaruro mbumbe w’igihugu azajya ahererekanywa hifashishijwe ikoranabuhanga, avuye kuri 34.6% mu 2019."
7,ikoranabuhanga,technology,http://www.igihe.com/ikoranabuhanga/article/umubare-w-abakoresha-whatsapp-wageze-kuri-miliyari-ebyiri,Umubare w’abakoresha WhatsApp wageze kuri miliyari ebyiri," Sosiyete ya Facebook yatangaje ko umubare w’abantu bakoresha WhatsApp hirya no hino ku Isi wazamutse uva ku bantu miliyari 1.5 bayikoreshaga mu 2018 ugera kuri miliyari ebyiri. Uyu mubare kandi nabwo wari uherutse kuzamuka uva kuri miliyari 1 wariho mu 2016 ugera kuri miliyari 1.5 mu 2018. Facebook ari nayo ifite WhatsApp mu itangazo yashyize hanze yagaragaje ko nta gahunda ihari yo guhagarika uburyo butanga umutekano ku butumwa bw’abayikoresha buzwi nka ‘End-to-end encryption’ Abashyiraho amategeko na Guverinoma z’ibihugu bitandukanye zakunze kugaragaza ko ubu buryo bwa End to End encryption bubangamira iperereza ku byaha birimo iterabwoba, ikoreshwa ry’abana n’ibindi. Umuyobozi wa WhatsApp, Will Cathcart, yagize ati “Mu mateka yose y’ikiremwamuntu, abantu bagiye babasha kuvugana hagati yabo mu buryo bw’ibanga kandi ntidutekereza ko ibyo bigomba kuvaho muri sosiyete igezweho.” Cathcart yongeyeho ko WhatsApp izajya itanga amakuru yifuzwa igihe bizaba byagaragajwe ko ari ingenzi mu iperereza. Imibare yo mu 2018 igaragaza ko n’umubare w’abakoresha izindi mbuga nkoranyambaga za Sosiyete ya Facebook wazamutse nk’aho ubwayo ikoreshwa n’abagera kuri miliyari 2.5 mu gihe Instagram yo ikoreshwa na miliyari imwe."
5,imyidagaduro,entertainment,http://muhabura.rw/amakuru/imyidagaduro/article/vin-diesel-yaririmbye-mu-birori-bya-billboard-music-award,Vin Diesel yaririmbye mu birori bya Billboard Music Award," Byari ibirori n’ibyishimo bidasanzwe mu birori bya Billboard Music Award byabaye ku munsi w’ejo tariki 27 Mata aho byaranzwe no gutungurana ndetse no gushimisha abafana ku bahanzi baririmbye muri iki gitaramo. Abafana rero bakaba baje kurengwa n’ibyishimo babura imyifato baratwarwa yewe barabyina karahava ubwo Vin Diesel, umukinnyi wa filime yamenyekanye cyane yitwa The Fast and Furious yageraga ku rubyiniro. Mark Sinclair uzwi kandi wamenyekanye nka vin Diesel kubera nyine filime yakinnye, yagaragaje ubuhanga bwe mu kuririmba injyana ya Rap aho yaririmbanye na Nicky Jam nawe wari mu bitabirihe ibyo birori. Bikaba byagaragaye ko ubu bufatanye bw’aba bombi bwishimiwe n’abatari bake. Vin Diesel akaba yaririmbanye na Nicky Jam indirimbo yitwa ’""El Ganador"" iri mu rurimi rw’iki Espagnol. Ubwo Nicky Jam yaririmbaga, yaje kunyuzamo abwira abakunzi be amagambo yabakoze ku mutima ndetse agahindura byinshi ku bitabiriye ibirori. Yababwiye ko ari gukorana filime yindi na Vin Diesel nyuma yo kugaragara muri The Return of Xander Cage. Akibivuga Vin Diesel akaba yahise azamuka ku rubyiniro maze abantu si ugukoma amashyi bimarayo batungurwa no kumubona ndetse no kumwumva arapa. Aba rero bombi bakaba barakoranye muri XXX:The Return of Xander Cage Diesel aheruka gushyira hanze mu mwaka ushize, nyuma rero bakaba barahise batangira imikoranire ya hafi kuko bagaragaraga ahantu henshi bari kumwe nko mu biruhuko n’imiryango yabo ndetse no kugaragara muri video zitandukanye bari kumwe. Nicky Jama akaba yavuze ko ari gukorana cyane bya hafi na Diesel. Yagize ati ""mu cyumweru gishize twatangiye gufata amashusho y’indirimbo twakoranye. IIbintu uko biri n’uko Diesel akunda umuziki wa Espagne, ashaka gukora muzika ya Espagne. Icyumweru gishize twakoze akantu nkeka abantu bazakishimira nibakabona.""
Bamwe mu babonye Vin Diesel aririmba bakaba bavuze ko ari umuhanga kandi abishoboye ibyo batari bazi. Bavuga ko aramutse yinjiye mubuhanzi, yabona abakunzi benshi kuruta abo afite ubu. Ibi birori bya Billboard Music Award bikaba byari byitabiriwe n’abahanzi ndetse n’ibyamamare bitandukanye harimo na Jennifer Lopez wagaragaje imyambarire idasanzwe, Daddy Yankee n’abandi benshi. Yanditswe na Zihirambere Pacifique/MUHABURA.rw"
4,ubuzima,health,http://kigalipost.com/MOMBASA-Esther-Mbabazi-umunyarwandakazi-wa-mbere-watwaye-indeye-yarushinganye-n.html,"
MOMBASA: Esther Mbabazi, umunyarwandakazi wa mbere watwaye indege yarushinganye n’umunyamuziki -AMAFOTO
"," Nkuko byari biteganijwe, kuri uyu wa Gatandatu tariki ya16 Nzeri 2017 nibwo ubukwe bw’umunyarwandakazi wamamaye nk’uwa mbere watwaye indege, Esther Mbabazi hamwe na Habiyaremye Olivier uririmba mu itsinda rya Beauty For Ashes bwatashye. Ni ubukwe bw’agatangaza bwabereye mu majyepfo ya Kenya mu mujyi wa Mombasa ukora ku nyanja y’abahinde, bukaba bwabereye muri imwe mu mahotel akomeye cyane muri uyu mujyi yitwa Tropical Paradise. Kugeza ubu aba bageni ntabwo barasangiza aba bakurikirana ku mbuga nkoranyambaga amafoto y’ubukwe bwabo, cyakoze zimwe mu nshuti zabo zabutashye zagiye ziyashyira hanze zibifuriza kuzagira urugo ruhire.


 Abageni Esther na Olivier hamwe n’inshuti zabo Kavutse Olivier n’umugore we Amanda basanzwe baririmbana muri Beauty For Ashes 

 Byari ibirori byitabiriwe n’inshuti za hafi n’imiryango y’aba bombi




 Bwari ubukwe bubereye ijisho 








 Bifotoje amafoto y’urwibutso ku nkengero z’inyanja y’Abahinde(Ocean Indien)  Ku Cyumweru gishize tariki ya 10 Nzeli 2017 ni bwo Esther Mbabazi na Habiyaremye Olivier(uyu asanzwe ari umwe mu bahanzi bagize itsinda rizwi mu muziki wo kuramya no guhimbaza Imana rya Beauty For Ashes) bari basezeranye kubana nk’umugore n’umugabo imbere y’amategeko ya Repubulika y’u Rwanda.

 Ubwo basezeranaga mu Murenge 

 Muri ubu busitani niho ubu bukwe bwa Esther na Olivier bwabereye  KigaliPost yifurije aba bombi kuzarushinga rugakomera, bazabyare hungu na kobwa"
5,imyidagaduro,entertainment,http://muhabura.rw/amakuru/imyidagaduro/article/nigeria-abafite-ibishushanyo-ku-mubiri-na-drede-ku-mutwe,Nigeria:Abafite ibishushanyo ku mubiri na drede ku mutwe bari gutabwa muri yombi ku bwinshi," Abasore bafite ibisage (dredlocks) na za ’tatouage’ ku mubiri bari gufungwa muri Nigeria aho polisi ibashinja ko bagaragara nk’abajura cyangwa abatekamitwe. Amakuru avuga ko abenshi mu bari gufatwa usanga ari urubyiruko rw’abasore bari mu bikorwa by’ubuhanzi. Kubera ibura ry’imirimo imenyerewe muri Nigeria, urubyiruko rwinshi ruri kujya muri muzika no gukina filimi, abenshi muri bo batereka ibisage bakanishushanyaho nk’ibibaranga mu mwuga Kuri ubu umutwe wa polisi witwa ’Police Special Anti-Robbery Squad’ uzenguruka muri Lagos hose ushakisha bene aba basore. Uwitwa Jerry Sola usanzwe ari DJ ati ""Uwo munsi nari nicaye imbere y’ibiro byanjye mbona imodoka iraje, bavamo bareba cyane ’tatouage’ zanjye baravuga ngo ndi ’mu bantu bashaka’. Akomeza agira ati""Banyambuye ibyo mfite, banjugunya mu modoka, ngezemo nsanga abandi bafashe bose nabo ni abafite ’tatouage’, ibisage cyangwa byombi"". Abafashwe batanga ruswa kugira ngo barekurwe mbere yo gushinjwa ubujura. Muri Nigeria ni akaga gakomeye gushinjwa ubujura. Uriya mutwe wa polisi washinjwe kenshi gukorera iyicarubozo cyangwa kwica ababukekwaho. Olofin Ifedayo usanzwe utunganya muzika avuga ko nyuma yo gufungwa muri ubu buryo akaza kurekurwa byabaye ngombwa ko avanaho ibisage bye. Ati ""Sinjye gusa, mfite n’izindi nshuti zanjye ziyogoshe ibisage kubera polisi. Tuba dufite ubwoba bw’ibyo bashaka kudukorera. Ibisage ubusanzwe si icyaha ariko babihinduye icyaha kibi"". Sola amaze kurekurwa nawe yahise avanaho ibisage bye. Ati ""Ndababaye cyane kuko nabuze kimwe mu bindanga. Aho najyaga hose babona ibisage byanjye na ’tatouage’ bakavuga bati dore uriya ni umu-DJ"". Abahanzi bamwe bamaze gusohora indirimbo zamagana iki gikorwa cya polisi cyo gufunga abafite ibisage na ’tatouage’. Bala Elkana umuvuguzi wa polisi i Lagos avuga ko hari abapolisi bamwe barimo gufata abantu batakoze ibyaha, ariko ko abapolisi babikora babahana. Ati ""ntibikwiye ko hari umupolisi ubangamira umuntu ngo kuko afite ibisage cyangwa ’tatouage’, ntabwo twakwihanganira umupolisi ukora ibi"". Iyo urebye neza mu Rwanda usanga abasore bafite ibishushanyo ku mu biri yabo ndetse  na drede biterwa n’impamvu navuga ko ari ebyeri  z’ingenzi ku ruhande rwanjye nk’uko n’undi yabona izindi. Iya mbere biterwa no kwigana imico itari myiza yatuzengereje y’abanyamahanga.Aha usanga urubyiruko rwinshi rubikora kubera ko rwabibonanye ibyamamare bikomeye ku isi rukabona ku byigana nabo byatuma bamamara. Iya kabiri hari ababikora bashaka kwihindura uko Imana itabaremye.Kuri iyi ngingo kubyumvikanaho na bamwe biragoye ariko ababibona barabizi kuko akenshi abasore usangana ibyo bishushanyo cyangwa izo dreadlocks n’ubwo atari bose ariko usanga ari babandi baba bakundana bahuje ibitsina bimwe Imana yanga urunuka by’isodoma n’igomora. Yanditswe na Habarurema Djamali"
9,umuco,culture,http://kigalipost.com/Icyo-abanyamadini-bavuze-kuri-Gitwaza-wiyise-umuhanuzi-uruta-abandi.html,"
Icyo abanyamadini bavuze kuri Gitwaza wiyise ‘umuhanuzi uruta abandi’
"," Guhera mu ntangiriro z’iki Cyumweru ku mbuga nkoranyamabaga mu Rwanda hari gucicikana amashusho agaragaza Umuyobozi w’Itorero Zion Temple, Apôtre Dr Gitwaza Paul, aho avuga ko nta wundi muhanuzi umuruta mu Rwanda no muri Afurika. Ni amashusho yafashwe ku mugoroba wa tariki 30 Kanama 2018 ku rusengero rwa Zion Temple Gatenga, aho yatangaga icyigisho gifite umutwe ugira uti “ibimenyetso by’ibitangaza’. Uwo munsi Gitwaza yagize ati “Sinzi niba muri iki gihugu hari umuhanuzi unduta. Ibi mbabwira si ukwirata kandi Imana ibimbababarire niba hari akantu ko kwirata kandimo. Sinzi ko muri iki gihugu, muri Afurika mufite umuhanuzi umeze nkanjye [amashyi]. Birashoboka ko azaza ariko muri iki gihe ndiho ntimuzamubona. Muzamushakishe mumumbwire.”

 Gitwaza yemeje ko nta muhanuzi umuruta mu gihugu  Gitwaza yagarukaga ku byo yari amaze kuvuga, by’uko yagiye ahura n’ibigeragezo byinshi, akitwa igisambo, umusambanyi, umupfumu n’ibindi ariko agakomeza gukora umurimo w’Imana kandi akabitsinda. Yavuze ko nubwo batakwemera ko ari we muhanuzi ukomeye ubu, ngo bazabyemera atakiriho. Ati “Ndababwiza ukuri muzabimenya naragiye. Hari ahandi bazanyemera. Kubakwa kw’iki gihugu mbifitemo uruhare runini cyane. Nahanuye nka Ezekiyeli kugira no amagufwa yongere abeho kandi intambara naciyemo nta wundi mukozi w’Imana uzazicamo cyangwa waziciyemo.” Nyuma yo gusakara kw’ayo mashusho ya Gitwaza, ntiyavuzweho rumwe haba mu binyamakuru no ku mbuga nkoranyambaga. Ubusanzwe amadini yose ntiyemera abahanuzi batari abagaragara muri Bibiliya. Ku babemera, umuhanuzi ni umuntu ushobora kubona ibizaba akoreshejwe n’umwuka w’Imana akabivuga, igihe cyagera bikazagaragara uko yabivuze. Ikinyamakuru Igihe cyaganiriye n’abandi banyamadini batandukanye mu Rwanda, bagaragaza uko bafashe ayo magambo ya Gitwaza. Umuvugizi wa Kiliziya Gatolika akaba n’umwepiskopi wa Diyosezi ya Butare, Philippe Rukamba yavuze ko batemera iby’ubuhanuzi. Yagize ati “Hari ibintu wenda nk’amabonekerwa ashobora kubaho, nayo tuyemera buhoro cyane. Buriya nka Kibeho kugira ngo yemerwe hari hashize imyaka 25 nibura. [Ibyo dukora] ni ibisanzwe aho ufata Bibiliya ukayisoma, ukagerageza kuyishyira mu buzima bwawe ariko ibyo kuvuga ngo isi izashira ejobundi cyangwa hagiye kuba ibi, ntabwo tubyemera.”

 Musenyeri Philippe Rukamba  Rukamba avuga ko na we ahubwo hari ubuhanuzi asigaye yumva bukamutera ubwoba. Ati “Hari ubuhanuzi bukomeye buntera n’ubwoba busigaye buriho. Barakubwira bati ‘turahanura wowe Imana iragukiza ntuzongere no kunywa imiti, ntuzongere kureba muganga, emera gusa usenge.’ Ibyo ntabwo ari byo, twe ntitubyemera, ni amafuti. Niba Imana igukijije yerekana ko wakize. Kuvuga gusa ngo emera nta kintu kibigaragaza, ushobora no kubimbwira utarakize.” Bishop Marguerite Rwandamura, Umushumba w’itorero United Christian Church, Ishami rya Gikondo, yavuze ko mu Itorero rye bemera ubuhanuzi gusa ngo nta bwo yamenya ikigenderwaho ngo umuntu avuge ko ari we wa mbere. Yagize ati “Njye simuhakanya ko ari umuhanuzi ariko kumenya urwego ariho sindi Imana cyangwa umwuka wera. Ntabwo nzi abarusha abandi, ntabwo nzi abaza ku mwanya wa mbere (…) icyo nemera nuko abahanuzi bariho kandi ubuhanuzi bw’ukuri n’ubw’ibinyoma bubaho.” Rwandamura avuga ko abakiristo basabwa guhagarara ku ijambo ry’Imana kugira ngo babashe gutahura abahanura ukuri n’ibinyoma. Ati “Iyo umuntu ahamye ku ijambo ry’Imana akaryiga akarisobanukirwa, akaryemera, abahanuzi iyo baje ntibashobora kumutesha umurongo.” Bishop Murekezi Simon Masasu uyobora Restoration Church i Rubavu, yavuze ko bemera ubuhanuzi ariko uvuga ko ari hari uruta ngo sibyo. Avuga ko mu ivugabutumwa hagomba kubaho abantu batanu bafite imihamagaro itandukanye barimo intumwa, umuhanuzi, umuvugabutumwa, umupasitori n’umwarimu kandi bose buzuzanya. Yagize ati “Uwo aribeshya kuko Bibiliya ivuga ko mu mihamagaro uko ari itanu biruzuzanya kugira ngo Imana ikore. Uwo rero afite ya kamere gusa imukoresha.Umuntu w’Imana ni umuntu uca bugufi akumva, akagirwa inama kandi akamenya ko iyo Imana imuhaye ubutumwa kugira ngo abusoze neza umwuka w’Imana niwo umukoresha.” Masasu we yavuze ko bitanashoboka ko umuntu aba umuhanuzi ngo abe n’intumwa icyarimwe. Ati “Kuki yiyita intumwa kandi akiyita n’umuhanuzi? Urumva ko agiye ukuvanga ibintu bibiri icyarimwe. Haba harimo akantu k’ubuyobe. Abahanuzi babayeho na kera, baracyariho kandi si we wenyine.” Umuyobozi w’Itorero Zeraphath Holy Church, Bishop Harerimana Jean Bosco, yavuze ko nta muhanuzi umenya ko ari we, ngo abo akorera ibitangaza nibo bamumenya. Ati “Eliya yigeze kubwira Imana ko ari we muhanuzi usigaye, Imana iramubwira iti uribeshye hari ibindi bihumbi by’abahanuzi biri inyuma. Imana yahise imusaba kurangiza umurimo we, imusaba kwimika uzamusimbura Elisa akarangiza urugendo rwe.” Yavuze ko igihe umuntu atangiye kwivuga ibigwi mu murimo w’Imana ngo aba atangiye kunanirwa. Ati “Ibyo ukora nibyo bikwamamaza, iyo utangiya kwiyamamaza uba watangiye kunanirwa.” Apôtre Paul Gitwaza yakunze kumvikana mu buhanuzi bwo mu bihe bitandukanye butavuzweho rumwe. Mu 2015 yahanuye iby’imperuka y’Isi, bica igikuba muri rubanda ariko birangira itabaye. Ibi nyuma yarabihakanye avuga ko “ ari ibinyoma. Sinavuze ko Isi izarangira ku itariki 28 Nzeli. Impamvu ntabivuga ni uko Bibiliya itatubwira umunsi, icya kabiri nanjye nzi umunsi isi izarangirira nta ngendo najyamo, sinakwigisha abantu gukora no gutekereza no kureba imbere.’’

 Gitwaza yahanuye imperuka  Si Gitwaza wenyine wakunze guhanura ibintu ntibivugweho rumwe, kuko umwaka ushize Bishop Innocent Rugagi uyobora Redeemed Gospel Church, yahanuriye umwe mu bakobwa bahataniraga ikamba rya Miss Rwanda ko azaritwara, ntibyakunda. Muri uwo mwaka kandi hari amashusho ataravuzweho rumwe yamugaragaje yaturira imigisha ku bakiristo be bifuza amafaranga, imodoka, inzu n’ibindi bitewe n’icyo umuntu yifuza, ko bagiye kubibona mu gihe gito. Inkuru ya Igihe"
2,imikino,sport,http://muhabura.rw/amakuru/sport/article/ku-nshuro-ya-mbere-jordan-henderson-aba-captain-w,"Ku nshuro ya mbere Jordan Henderson aba Captain w’ Ubwongereza, Liverpool ica agahigo"," Gushyirwa ku gatebe kwa Wayne Rooney byatumye captain wa Liverpool Jordan Henderson yambaye iki gitambaro ku nshuro ye ya mbere, abaye umukinnyi wa 11 wa Liverpool ubaye Captain w’abongereza, agahigo iyi kipe iciye. Ni mu mukino Ubwongereza bwanganyijemo na Slovenia 0-0 kuri uyu wa Kabiri. Akoze ibi asa nk’usubiramo ibyakozwe n’uwo yasimbuye ku kuyobora Liverpool,Steven Gerrard. Uyu Henderson ari kwambara nomero 4 mu ikipe y’igihugu ari nayo Gerrard yambaraga. Ikindi ni uko abaye captain w’Ubwongereza nyuma y’umwaka umwe abaye Captain wa Liverpool nk’uko byangenze kuri Gerrard.

Henderson ateye ikirenge mu cy’uwo yasimbuye(photo internet) Abandi bakinnyi bayoboye Ubwongereza bakinira Liverpool 1. Emlyn Hughes Emlyn Hughes yamaze imyaka 12 muri Liverpool, 1967-1979. Yahawe iki gitambaro asimbuye Bobby Moore maze ayiyobora inshuro 23. 2. Kevin Keegan Kevin Keegan yamekanye muri Liverpool mu myaka y’ 1970. Yayoboye Ubwongereza ku nshuro ye yambere mu 1976, umwaka umwe mbere yo kuva muri Liverpool agana muri Hamburg. 3. Phil Thompson Phil Thompson yabaye umwe mubagize uruhare mu mwtwarire Liverpool yagize hagati mu myaka y’ 1970 kugera 1980. Mu Gushyingo 1979 yayoboye Ubwongereza ku nshuro ye ya mbere ubwo bahuraga na Bulgria. Yayoboye iyi kipe inshuro esheshatu gusa. 4. Ray Clemence Uyu afatwa nk’umuzamu w’ibihe byose muri Liverpool, yayoboye ikipe y’Ubwongereza inshuro imwe gusa mu 1981 ubwo batsindirwaga mu rugo na Brazil 1-0, yayihamagawemo inshuro 61. 5. Phil Neal Hagati y’ 1976 n’ 1983 yahamagawe mu ike y’igihugu inshuro 50, kimwe nan a mugenzi we, uyu nawe yabaye captain inshuro imwe gusa ubwo banganyaga na Iceland 1-1 mu 1982. 6. Peter Beardsley Ni umwe mu banyempano banyuze muri Liverppool kandi bari n’indashyikirwa mu ikipe y’igihugu. Mu 1988byayoboye iyi kipe muri Israel aho banganyirije 0-0. 7. Paul Ince N’ubwo yageze muri Liverpool habura amezi make ngo yuzuze imyaka 30, ari muri iyi kipe yayoboye Ubwongereza ku nshuro ya mbere mu Butaliyane banganya 0-0 bashaka itike y’igikombe cyisi cyo mu 1998. 8. Michael Owen Uyu we bafana ba Liverpool benshi ntibamwemera, ubusanzwe yari yungirije David Beckham muri za 2000 gusa yayoboye Ubwongereza inshuro icyenda. Mu 2002 niho yabikoze bwa mbere I Anifield ubwo bahakiriraga Paraguay kuko Wembley yari iri kuvugururwa. 9. Steven Gerrard Steven Gerrard afatwa nk’umukinnyi w’ibihe byose wa Liverpool. Muri 2003 niho yasimbuye Sami Hyypia ku kuyobora Liverpool, 2004 yayobowe Ubwongereza ku bwa mbere bakina na Sweden. Yabyongeye muri 2012 ayiyobora inshuro 40 mu 114 yayigaragayemo. Beckham (59), Bryan Robson (65), Moore (90) na Billy Wright (90) nibo bari imbere ya Gerrard. 10. James Milner Uyu mugbo uherutse gusezera mu ikipe y’igihugu, mu mukino wa gicuti Ubwongereza bwaherutse n’Ubuholande Milner yari captain n’ubwo batsinzwe 2-1. 11. Jordan Henderson Uyu wa 11 Ukwakira ni amateka kuri we, ni ngombwa kuk iyi season asa nk’uwayitangiye neza. Uyu n’ubu hari abafana ba Liverpool batari bamwemera ariko arabayoboye. Yanditswe na Lucky van Rukundo/Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/umuhanzikazi-yahaye-uburenganzira-abafana-be-ngo,Umuhanzikazi yahaye uburenganzira abafana be ngo bamukorakore aho bashaka hose ku mubiri we [REBA AMAFOTO]," Umuhanzikazi Spice Diana wo mu gihugu cya Uganda muri iki cyumweru ubwo uyu muhanzikazi yakoraga igitaramo mu kabyiniro kamwe ko muri Uganda, yasabye abafana be ko  ushirutse ubwoba yaza kurubyiniro akamufata ku mabere maze umusore umwe niko kuza yiruka amufata ku mabere abandi baratinya . Ubwo uyu musore yageraga ku rubyiniro yakojejwe isoni nuyu mukobwa gusa mu rwego rwo kugirango agenda atarakaye yamubwiye ko yakoraho akanya gato ndetse agahita subira kwicara , uyu musore nawe yakozeho mukanya gato nkako guhumbya yahise amwiyaka amusaba ko yasubira mu bandi bagakomeza kwishimana . Bamwe mu bari aho baganiriye na Ugbliz bavuze ko intandaro ya bino byose yatewe n’umusore babanje kubyinana ari nawe wamukuyemo ikote yari yambaye ryari rihishe amabere ye. Si ubwambere uyu muhanzikazi avuzweho ibikorwa nkibi kuko no mu mwaka washize uyu mukowa yavuzweho kuba yararyamanye n’umuhanzi Gravity Omutuju nawe ukora umurimo wo kuririmba hariya muri Uganda. 

 

 Yanditswe na Habarurema Djamali"
2,imikino,sport,http://www.igihe.com/imikino/football/article/bbc-yirukanye-umwe-mu-basesenguzi-bayo-wibasiye-abakinnyi-b-abirabura,BBC yirukanye umwe mu basesenguzi bayo wibasiye abakinnyi b’abirabura," Craig Ramage wakiniye Derby hagati y’imyaka ya 1980 na 90, yari mu kiganiro Sportscene cya BBC ku wa Gatatu ubwo yavugaga amagambo atarishimiwe n’abatari bake. Ramage yanenze myugariro w’imyaka 22 wa Derby, Max Lowe, na we wavuze ko “yatunguwe” n’ibyavuzwe n’uyu mugabo nyuma y’umukino ikipe ye yanganyijemo na Huddersfield igitego 1-1. Ati “Gufata abantu mu buryo budakwiye hashingiwe ku ruhu rwabo no kubagiraho imyumvire itariyo byangiza isura y’umukinnyi uba ufite ahazaza ndetse bigatandukanya abantu muri sosiyete.” Muri ubu butumwa yanditse ku rubuga nkoranya mbaga rwa Instagram, Lowe ngo wavugiraga abakinnyi b’abirabura bakinana muri Derby County, yakomeje avuga ko yababajwe cyane n’ibyavuzwe na Craig Ramage. Ati “Nababajwe kandi n’uburyo igitangazamakuru gikorera abaturage kitigeze gisaba umusesenguzi gusobanura ibyo yavugaga, cyangwa ngo cyitandukanye n’iyo mitekerereze ishaje.” Lowe yatangaje ko Ramage yavuze ko kuri we asanga ibyo abakinnyi b’abirabura bageraho batabikwiye, ahubwo boroherezwa kandi barangiza bakumva ko bagezeyo ku buryo atemeranya n’imyitwarire yabo. Umuvugizi wa BBC yemeje ko bamaze gutandukana na Ramage n’ubundi wari umusesenguzi wigenga. Yagize ati “Craid Ramage yavuze amagambo adakwiye mu kiganiro cyabaye ejo hashize ariko cyamaze gukurwa kuri interineti. Ntabwo tuzongera gukorana na Craig.” Ubwo yari umukinnyi, Ramage yakiniye amakipe yo mu Bwongereza arimo Watford na Notts County. Yakiniye kandi Derby imikino isaga 40, asezera gukina mu 2001. Abinyujije ku rubuga rwa Twitter, Ramage yasabye imbabazi, avuga ko “yicuza kubera amagambo yavuze nyuma y’umukino wabaye ku wa Gatandatu kandi akaba atari abigambiriye.” Ku Cyumweru, Ubuyobozi bwa Derby bwasohoye itangazo rivuga ko bwagiranye ibihaniro na BBC bukayibwira ko budashyigikiye ivangura iryo ari ryo ryose. Derby County iri ku mwanya wa 13 muri Championship, icyiciro cya kabiri mu Bwongereza, ni mu gihe mu mwaka ushize yatsindiwe ku mukino wa Playoff washoboraga gutuma izamuka muri Premier League."
5,imyidagaduro,entertainment,http://muhabura.rw/amakuru/imyidagaduro/article/rurageretse-hagati-y-abagore-ba-diamond-bigeze-n-aho-bitana,"Rurageretse hagati y’abagore ba Diamond,noneho bigeze aho bitana indaya n’inzererezi ku karubanda"," Nyuma y’aho Umwana w’i Tandale Diamond Platnumz atandukaniye n’umuherwekazi Zari Hassan ,byavuzwe cyane mu bitangazamakuru hirya no hino ko Hamisa Mobetto yaba ari we wabaye intandaro y’iryo tandukana, Zari yandagaje Hamisa Mobetto amwita indaya itagira aho ibarizwa. Zari yumvise yarahemukiwe cyane n’uyu Hamisa, ku buryo kugeza n’ubu iyo abonye imbarutso yatuma agira icyo avuga kuri Hamisa amubwiza inani na rimwe ndetse akamwandagaza mu buryo bukomeye. Mu byumweru bishize ubwo Zari Hassan yizihizaga isabukuru y’imyaka 38 y’amavuko, Mobetto yihaye imbuga nkoranyambaga asakaza amakuru ko Zari yabeshye imyaka ye ku munsi w’isabukuru ye y’amavuko, ari yo ntandaro yo gutuma Zari amwita Indaya itagira aho ibarizwa. Zari ku rubuga rwa Snapchat yagize ati “Urakoze Nyagasani ku isabukuru yanjye y’amavuko. Indi ndaya itagira aho ibarizwa yashyize hanze impapuro zanjye za Leta.Wa ndaya we ni muri 1980 wabyemera utabyemera. Nafunzwe umunsi wose ku mpamvu z’ubwenegihugu. Nshimishijwe no kongera gutuma udasinziraho amajoro macye bwahaha… imyaka 43 ntisa nanjye.” 
Zari kuri ubu afitanye abana babiri na Chibu Dangote Intambara hagati ya Zari na Hamisa imaze gufa indi ntera itari nto ku mbuga nkoranyambaga imaze igihe kitari gito, ariko bisa nkaho Zari ari kuyitsinda bitewe no gushyigikirwa na Diamond Platnumz uwahoze ari umugabo we. Gusa nti wakemeza ko aba bombi bashobora kongera kubana kuko igihe kimwe usanga Zari yamaganira kure iby’uko yasubirana n’umwana w’i Tandale Chibu Dangote uzwi nka Diamond Platnumz. 
Hamisa Mabetto afitanye umwana umwe na Chibu Dangote Yanditswe na Habarurema Djamali"
11,iyobokamana,religion,http://www.igihe.com/iyobokamana/ibiterane/article/ku-nshuro-ya-mbere-liza-kamikazi-yashyizwe-mu-bahatanira-ibihembo-bya-groove,"Ku nshuro ya mbere, Liza Kamikazi yashyizwe mu bahatanira ibihembo bya Groove Awards"," Ibihembo bya Groove Awards Rwanda bihabwa abantu bahize abandi mu ruganda rw’umuziki wo kuramya no guhimbaza Imana bigiye gutangwa ku nshuro ya karindwi, aho byashyizwemo ibyiciro bishya bitari bisanzwe birimo. Nyuma yo kwinjiza ibyiciro bishya mu irushanwa ry’uyu mwaka, hatangajwe abazahatanira ibihembo barimo na Liza Kamikazi wahoze mu muziki usanzwe, indirimbo ye aherutse gushyira hanze yise ‘Indirimbo Nshya’ ikaba iri guhatana mu cyiciro cy’indirimbo nziza ya Afro Pop.  	Umuhanzi w’umugabo w’umwaka 1.	Bosco Nshuti
2.	Prosper Nkomezi
3.	Danny Mutabazi
4.	Jado Sinza
5.	Thacien Titus  	Umuhanzikazi w’umwaka 1.	Gisele Precious
2.	Aline Gahongayire
3.	Diana Mucyo
4.	Dorcas Ashimwe
5.	Liza Kamikazi  	Indirimbo ihuriwemo n’abahanzi benshi 1.	Hozana ya Papane na Gisubizo Ministries
2.	Injiramo ya Eli Max ft All stars
3.	Ndagarutse ya Grace de Jesus na Patient Bizimana
4.	Byina ya MD na  Babou
5.	Ni Uwanjye ya Serge Iyamuremye na Joy  	Umuhanzi mushya 1.	Byishimo Espoir (Happy)
2.	Deborah Butera
3.	Nice Usanase
4.	Sabrina Tuyishimire
5.	Lorie Ishimwe  	Itsinda ribyina 1.	Shekinah Drama Team
2.	Parroussia Dancers
3.	Holy Move of Praise
4.	TLC Drama Team
5.	Sparks Drama Team  	Korali y’umwaka 1.	Christus Regnat
2.	El Shaddai 
3.	Ukuboko kw’Iburyo
4.	Holy Nation 
5.	Vuzimpanda  	Ikiganiro cya Radio cy’umwaka kivuga ku muziki wo guhimbaza Imana 1.	Sanaa Weekend Relax gica kuri Sanaa Radio
2.	Nsobanurira cyo kuri Life Radio
3.	The Breakfast gica kuri Authentic Radio
4.	Umucyo Gospel Zoom cyo kuri Radio Umucyo 
5.	Weekend Gospel Hit cya Radio Inkoramutima  	Umuhanzi wo hanze ya Kigali 1.	Ahadi Heritier w’i Rubavu
2.	Mwema Bahati ukorera umuziki na Niyonizera Mediateur b’i Huye
3.	Niyonzima Emmanuel na Ndahimana Janvier b’i  Musanze  	 Ikiganiro cya Radio yo hanze ya Kigali 1.	Ambiance y’Imana cy’ishami rya Radio Rwanda i Rusizi
2.	Gospel Magazine cyo ku Isangano Radio
3.	Gospel Image cy’Ishami rya Radio Rwanda i Musanze
4.	Kuramya no guhimbaza gica kuri Radio Salus
5.	Energy Gospel Magazine cyo kuri Energy Radio  	Korali yo hanze ya Kigali 1.	Iriba choir (Huye)
2.	Bethesaida -ADEPR Kayonza
3.	Isezerano choir- ADEPR Sumba
4.	Shiloh choir-ADEPR Musanze
5.	Salem choir-ADEPR Mbugangari  	Umunyempano muto 1.	Manzi Tequiello na Muhirwa Asifiwe bavuza ingoma
2.	Umunyarwenya Mbabazi Teta
3.	Umuvugabutumwa Juge Amizero 
4.	Abaraperi bo muri One Family One Vision  	Indirimbo nziza ya Hiphop 1.	Tambira Imana ya Eli Max
2.	Amaraso ya MD na Judith
3.	Twinjire ya One family one vision
4.	Ituro ya The Pink
5.	Ibyo ankorera ya Das choir  	Urubuga rwiza rwa Gikirisitu 1.	Agakiza.com
2.	Impinga.com
3.	Iyobokamana.com
4.	Ibyiringiro.com
5.	Izeserano.com  	Umuryango w’ivugabutumwa/Itsinda ry’umwaka 1.	Asaph Worship Band
2.	Light of the Earth
3.	True Promises
4.	Healing Worship Team
5.	Alarm Ministries  	Itsinda rishya ry’umwaka 1.	Holy Recall Ministry
2.	Comfort People Ministry
3.	James&Daniella
4.	Peace Voice
5.	Holy Entrance Ministries  	Indirimbo y’umwaka 1.	Mpa amavuta ya James & Daniella
2.	Ikidendezi ya Korali Ukuboko kw’Iburyo
3.	Ndanyuzwe ya Aline Gahongayire
4.	Bimenyekane ya Upendo Choir
5.	Cikamo ya El shaddai Choir  	Indirimbo nziza yo kuramya 1.	Umutima ya Bosco Nshuti
2.	Mpa amavuta ya James & Daniella
3.	Imbabazi z’Imana ya Asaph
4.	Amarira ya Ben&Chance
5.	Ndanyuzwe ya Aline Gahongayire  	Umuyobozi mu kuramya no guhimbaza w’umwaka 1.	Serge Rugamba
2.	Sam Rwibasira
3.	René Patrick
4.	Kanuma Damascène 
5.	Baby Moses  	Indirimbo nziza ya Afro-Pop 1.	Injiramo ya Eli Max ft All stars
2.	Nta mahitamo ya Carine Tracy
3.	Indirimbo Nshya ya Liza Kamikazi
4.	Byina ya MD ft Babou Melo
5.	Forgiven ya Asa  	MC mwiza w’umwaka 1.	Mc Dione
2.	Mc Becky
3.	Mc Pastor Tom
4.	Mc Juliet
5.	Mc Ronnie  	Indirimbo ifite amashusho meza 1.	Nzahora Nshima ya Gaby Kamanzi
2.	Injiramo ya Eli Max ft All stars
3.	Mpa amavuta ya James&Daniella
4.	Super Power ya Power of the Cross Abenshi bari kuri uru rutonde bariyandikishije, abandi batorwa n’abanyamakuru, aba producers, abahanzi bafite ibigwi mu muziki wo guhimbaza Imana n’abandi bakurikirana umuziki wa gospel. Urutonde rwa nyuma rwemejwe n’Akanama Nkemurampaka kagizwe na Nkundimana Noël, Issa Noël Kalinijabo, Nzahoyankuye Peace Nicodem, Mupende Gideon Ndayishimiye, Mama Kenzo na Dj Spin. Ibi byiciro byiyongeraho ibindi byihariye bizatorwa gusa n’akanama nkemurampaka. Birimo icy’umuhanzi uba hanze y’u Rwanda,  Utunganya indirimbo z’amajwi, Utunganya indirimbo z’amashusho, Umunyamakuru w’umwaka, Umuntu washyigikiye cyane abahanzi n’ivugabutumwa muri rusange n’Umwanditsi mwiza w’indirimbo. Biteganyijwe ko igitaramo cya mbere cyiswe ""Groove Crossover Party’’ mu bizabanziriza itangwa ry’ibihembo muri Groove Awards Rwanda 2019, kizabera muri New Life Bible Church ku Kicukiro ku wa 31 Ukuboza 2019 kuva saa Moya z’umugoroba. Abazatsindira ibihembo bya Groove Awards bazatangazwa mu mugoroba w’akataraboneka uteganyijwe ku wa 19 Mutarama 2020. Akanama nkemurampaka niko kazicara kagatoranya abahize abandi."
2,imikino,sport,http://muhabura.rw/amakuru/sport/article/neymar-jr-santos-ntazaserukana-na-bagenzi-be-bagize-msn,Neymar Jr Santos Ntazaserukana na bagenzi be bagize MSN muri Copa America Cetenario (USA)," Uyu munya Brazil unikira ikipe ya FC Barcelona Neymar, byamaze kwemezwa ka azajya guhagararira igihugu cye mu mkino Olympic izabere iwabo mu mujyi wa Rio De Janeiro mu kwezi kwa Kanama uyu mwaka, ibikandi bikaba byahise bimubuza kuzaserukana n’Abandi muri Leta zunze ubumwe za Amerika. Ibi byashimishije abayobozi ba FC Barcelona kuba Perezida w’ ishyirahamwe ry’umupira w’amaguru yemeye ubusabe bwa Barcelona ko Neymar akina iyi mikino gusa ntazitabire Copa America, Iyi mikino izatangira kuwa 3 igeze kuwa 21 Kanama. Ikinwa n’abkinnyi bari munsi y’imyaka 23, gusa ikipe ibishaka ikaba yemerewe gushyiramo 3 barengeje iyi myaka. Kuba Neymar yatoranyirijwe iy mikino, bivuzeko atazitabira imikino y’igikombe cya America y’amajyepfo izabera muri Lete zunze ubumwe za Amerika  kuvakuwa 3 kugeza kuwa 26 Kamena. Umutoza wa Brazil Carlos Dunga yifuzaga kuzakoresha uyu mukapiteni we mu marushanwa yombi ariko ikipe akinira ya FC Barcelona yakomeje kubirwanya mu rwego rwo gushakira umukinnyi wabo ikiruhuko gihagije mbere y’itangira rya shampiyona y’umwaka utaha.

 Neymar rutahizamu kabuhariwe w’ikipe ya Fc Barcelona  Itegeko rya FIFA riha uburenganzi club kwimana umukinnyimu ikipe y’igihugu mu gihe imikino agiye kwitabira itari kurutonde rw’iyemewe na FIFA. Ibi rero byatuma Neymar yitabira Copa America kuko yemewe. Imikono Olympic yo ntabwo iri kurutonde,. Ni muri urwo rwego habayeho ubwumvikane hagati wa Brazil na FC Barcelona. Twabibutsako uyu Neymar w’imyaka 24, yari mu ikipe yananiwe gutwara iki gikombe cya Olympic Games iheruka. Brazil yaje kucyamburw na Mexico ku mukino wa nyuma ubwo Mexico yabatsindaga 2-1, ni mikino yaberaga I London mu Bwongereza. 

 Batatu bagize MSN(Messie Suarez Neymar)  Muri batatu bagize ubutatu bwa Barca MSN (Messi, Suarez na Neymar) uyu Neymar nyine ni we wenyine utazitabira Copa America izabera muri Leata zunze ubumwe za Amerika. Lionel Messi azaba arikumwe na Argentina ye kimwe Luis Suarez uzaba urikumwe na Uruguay

Yanditswe na Rukundo Xaver/Muhabura.rw"
10,imideri,fashion,http://www.igihe.com/fashion/article/jay-d-wabaye-rudasumbwa-wa-afurika-yasezeye-muri-godfather-east-africa,Jay D wabaye Rudasumbwa wa Afurika yasezeye muri GodFather East Africa," Ni ku nshuro ya mbere irushanwa rya GodFather East Africa riteguwe, rikorwa mu buryo bwo kugenzura imibanire hagati y’abaryitabira biyemeza kumara amezi atatu babana mu nzu imwe yagutse, uzahiga abandi mu kwitwara neza akazahembwa amashilingi ya Kenya miliyoni 2.5. Jay D mu Rwanda yari yatambutse mu cyiciro gikurikira ari kumwe na Shiny Abdallah, Gigi Mugisha, Teta Sandra, Sissi Ngamije na Vanessa Uwase. Ubuzima bw’abazatoranywa n’abo bazahurira muri Kenya bo mu bindi bihugu butambutswa imbonankubone kuri televiziyo zitandukanye zikomeye. Jay D yabwiye IGIHE ko yamaze kwandika ibaruwa isezera muri GodFather East Africa bitewe n’impamvu bwite. Yagize ati ""Ejo nandikiye abategura GodFather East Africa mbabwira ko ntazaboneka, ni ku mpamvu zanjye bwite ariko nyine hakazamo n’akazi gasanzwe umuntu aba akora, ni ibintu biba bigoye kujya hanze yako amezi angana kuriya. Habayeho guhitamo nk’umuntu. Uramutse udatsinze kandi n’akazi wari ufite keza kagutunze waragasezeye, byaba ari ibindi bindi."" Jay D avuga ko afite ikigo gishakira abanyamideli akazi mu kwamamaza ariko akaba asanzwe anakora muri Park Inn Hotel. Kabagire Christelle uhagarariye itsinda rikurikirana imitegurire ya GodFather East Africa mu Rwanda yavuze ko nyuma y’aho uyu munyamideli asezeye irushanwa rizakomezanya na batanu basigaye bahagarariye u Rwanda. Yagize ati ""Yabimenyesheje GodFather, nanjye yarabinganirije, yambwiye ko yazamuwe mu kazi kandi ari ingenzi cyane kuri we. Yambwiye ko wenda bishobotse yazaboneka mu mwaka utaha ariko ubu ashaka kubanza gushyira imbaraga mu kazi."" Yongeyeho ati ""Haragenda batanu basigaye, hazakorwa irindi jonjora rizasigamo bane, ntabwo ari ngombwa ko turi bumusimbuze. Muri Kenya hazajyayo abasigaye."" Ijonjora ry’ibanze mu Rwanda ryabaye ku wa 16 Mutarama 2018; ryitabiriwe n’abanyamideli 17 babajijwe ibibazo bitandukanye. Abantu icumi barimo n’abasanzwe bazwi mu bijyanye n’imyidagaduro batambutse icyiciro cya mbere nyuma hatorwa batandatu ntakuka barimo na Jay D wasezeye. Abasigayemo bazajya muri Kenya bitabiriye irindi jonjora ku wa 3 Werurwe 2018, bahatanire kwinjira mu nzu ya GodFather. Nibagerayo hazatoranywamo bane kuri buri gihugu hanyuma abatsinze bahamare amezi atatu babana mu nzu. Irushanwa nyir’izina rizatangira ku itariki ya 1 Mata 2018."
1,politiki,politic,http://kigalipost.com/Rubingisa-Pudence-yatorewe-kuba-Meya-w-Umujyi-wa-Kigali.html,"
Rubingisa Pudence yatorewe kuba Meya w’Umujyi wa Kigali
"," Rubingisa Pudence ni we watorewe kuyobora Umujyi wa Kigali mu matora yabaye kuri uyu wa Gatandatu. Akaba asimbuye Marie Chantal Rwakazina uherutse kugirwa Ambasaderi w’u Rwanda mu Busuwisi. Rubingisa  yahatanaga na Rutera Rose. Akaba ari we wagize amajwi menshi yamuhesheje kujya kuri uyu mwanya. Inteko itora y’abantu 94 igizwe n’Abajyanama b’Umujyi wa Kigali, na Biro Nyobozi y’Inama Njyanama z’Imirenge yose ni yo yatoye. Rubingisa akaba yagize amajwi 71 na ho Rutera agira 22, impfabusa iba imwe,. Uyu mugabo yakoze imirimo itandukanye, aho yakoze mu ya hoze ari ISAE Busogo, yakoze muri Minisiteri y’Imari n’Igenamigambi, ndetse akaba yaranabaye Umuyobozi wungirije wa Kaminuza y’u Rwanda ushinzwe ubutegetsi n’imari. Rubingisa kuri ubu yakoreraga ikigo cyigenga. Amatora ya Komite Nyobozi y’Umujyi wa Kigali yo kuri uyu wa Gatandatu yabimburiwe n’ay’abajyanama bagomba guhagararira uturere mu Nama Njyanama y’Umujyi wa Kigali. Dr Jeannette Bayisenge yatorewe kuba Perezida w’Inama Njyanama y’Umujyi wa Kigali, Visi Perezida aba Kayihura Muganga Didas na no Baguma Rose aba Umunyamabanga wayo. Umuyobozi wungirije ushinzwe imiturire n’ibikorwaremezo watowe ni Dr NSABIMANA Ernest. Na ho Umutoni Gatsinzi Nadine atorewe kuba Umuyobozi w’Umujyi wungirije ushinzwe ubukungu n’imibereho myiza. Uyu mudamu aka yari asanzwe ari Umunyamabanga Uhoraho muri Minisiteri y’Uburinganire n’Iterambere ry’Umuryango. Inkuru ya RBA"
14,urukundo,relationship,http://muhabura.rw/amakuru/urukundo/article/dore-impamvu-6-zituma-abakobwa-bigwizaho-abakunzi-benshi-n,Dore impamvu 6 zituma abakobwa bigwizaho abakunzi benshi n’uburyo babigeraho," Abahungu benshi bakunze kujya bibaza akenshi uburyo abakobwa  bakunze kuba bafite abakunzi kandi benshi mu gihe bo bamara imyaka n’imyaniko barabuze umukunzi,nk’uko tubikesha urubuga rwa wikihow izi ni impamvu 6 zituma abakobwa bahorana inshuti n’uburyo babigeraho.
 1.Buri umwe wese igitsina gore kimwereka urukundo: Buriya igitsina gore n’icyo kiremwa muntu gikunda gutendeka hano ku isi,kuko kiba kizi ko isaha ni saha yatana nuwo bari kumwe,iyo umuhungu nawe amaze kumenya ibyo nicyo cyaguhe anjya gushwana n’undi muhungu mugenzi we umukobwa we yibereye aho ategereje uri butsinde urwo rugamba akaba ariwe akurikira.Umukobwa ntiyakwigera amara igihe kinini adafite uwo bakundana kuko aba yarizigamiye,kandi buri umwe aba amwitaho uko bikwiye. 2.Bakunda kugisha inama bagenzi babo: Igitsina gore ku isi hose gikunda kugisha inama k’igenzi cyacyo kubyerekeranye n’urukundo.akenshi iyo ari k’umugisha inama aba amubwira umuhungu ubu bari kubyumva kimwe ndetse anamugisha inama niba koko ari umwana mwiza bagumya gukundana nta kibazo,kandi ubwo inama mugenzi we amugiriye niyo akurikiza,mu gihe umuhungu aho kugisha inama mugenzi we ahubwo agenda amuratira ndetse mugenzi we yanjya kumubwira iby’imico yuwo mukobwa undi akamwamaganira akure ahubwo bakaba banabipfa avuga ko agira ngo amwijyanire. 3.Bakundakwirekura bakavuga ibibarimo byose: Mu gihe umukobwa yasohokanye n’inshuti ye y’umukobwa ahantu,ntatinya kuvuga ibi murimo byose abibwira iyo nshuti ye y’umukobwa,kugira ngo nawe yumve ibiyivamo kandi ibyo byose babivuga babanjije kunjya ahantu hatuje bumva koko ikiganiro cyabo ntawe uri bukirogoye.mu gihe abahungu bafata umwa bagasohokana n’inshuti zabo ari ukwishimisha gusa. 4.Bakora ibishoboka byose k’umubiri byatuma bagira igikundiro: Buriya uzarebe igitsina gore amasaha menshi kimara mu nzu kiyamara kiri kwisiga ndetse no kwireba,yisiga puderi,asokoza ingohe,asiga amavuta ku munwa,ndetse anareba ko yambaye neza yaberewe,ubwo n’imisatsi akayisokoza neza burya bazi ko ubwiza bw’abakobwa buba mu misatsi,mbese igitsina gore kiba cyumva cyahora kimeze neza hose ku buryo kugira ngo aho gica hose banjye bakebuka.mu gihe igitsina gabo ntacyo biba bikibwiye,ibyo gusokoza umusatsi,ibyo kwisiga,ibyo kwireba,mbese kibigira nk’aho ari ibyo kwibona. 5.Abakobwa ni abana beza:  Ubundi ushobora kubwira umukobwa ko umukunda akabyakira,yewe akanishima ubundi nawe ukanjya aho ngo niboneye umukunzi,nyumenye ko buriya uri nkuw’ijana yemereye,hanyuma ukazanjya wohereza ubutumwa bugufi akabubona yewe akanabusubiza akubwira amagambo aryohereye,ntabe yanakubwira ngo mite undi muntu dukundana,ubundi nawe akagushyira mu bandi. 6.Bakora uburyo bushoboka bwose ngo bambare neza: Igitsina gore aho kiva kikagera gikora uburyo bushoboka bwose ngo cyambare neza,mu gihe umuhungu we aba yibereye aho ntacyo yitayeho,apfa kuba abona icyo yambara akajya mu nzira,icyo nicyo kintu cya mbere gituma igitsina gore kibona umukunzi byihuse. Yanditswe na Akayezu Snappy/Muhabura.rw"
2,imikino,sport,http://muhabura.rw/amakuru/sport/article/espagne-yatsinzwe-n-u-butaliyani-ihita-isezererwa-mu-mikino,Espagne yatsinzwe n’u Butaliyani ihita isezererwa mu mikino ya Euro," Ikipe y’igihugu ya Espagne yatsinzwe n’u Butaliyani ibitego bibiri ku busa ihita isezererwa mu mikino ya Euro ikomeje kubera mu Bubufaransa.
Espagne ifite ibikombe bibiri bya Euro biheruka yasezerewe muri 1/8 nyuma yo gutsindwa ibitego bibiri ku busa.
 Igitego cya mbere cy’u Butaliyani cyabonetse ku munota wa 35 gitsinzwe na myugariro w’ikipe ya Juventus, Giorgio Chiellini.
Ikipe ya Espagne yagerageje kotsa Abataliyani igitutu ariko ba myugariro ndetse n’umunyezamu Buffon bakomeza kubabera ibamba. Amahirwe ya Espagne yaje kuyoyoka ku munota wa nyuma, ubwo Graziano Pelle ukinira ikipe ya Southampton yo mu Bwongereza yatsindaga igitego cya kabiri gishimangira intsinzi. Ikipe ya Espagne ihise isezererwa ikurikira u Busuwisi, Ireland y’Amajyaruguru, Croatia, Repubulika ya Ireland, Slovakia na Hungary, zose zamaze gusezererwa muri 1/8.
Ikipe y’igihugu y’u Butaliyani yiyongereye ku makipe nka Portugal, Wales, Pologne, u Bufaransa, u Budage n’u Bubiligi zamaze kubona itike ya ¼. Uko imikino ya ¼ iteganyijwe
Kuwa Kane, tariki 30 Kamena 2016 : Portugal vs Pologne (Marseille)
Kuwa Gatanu, tariki 1 Nyakanga 2016 : Wales vs u Bubiligi(Lille)
Kuwa Gatandatu tariki 2 Nyakanga 2016 : U Budage vs U Butaliyani (Bordeaux)
Ku cyumweru tariki 3 Nyakanga 2016 : U Bufaransa vs ikipe izava hagati y’u Bwongereza na Iceland (Saint-Denis)
) 


Yanditswe na Ubwanditsi/Muhabura.rw"
8,ubukerarugendo,tourism,http://www.igihe.com/ubukerarugendo/article/ubukerarugendo-mu-isura-nshya-i-kigali-kubera-imodoka-zoroshya-kuyizenguruka,Ubukerarugendo mu isura nshya i Kigali kubera imodoka zoroshya kuyizenguruka (Amafoto)," Bitewe n’imiterere n’uburyo bukoreshwa mu ngendo ariko ntibyari byoroshye gusura ibi byiza, ari nayo mpamvu hazanywe imodoka nini izajya ifasha ba mukerarugendo baturutse mu mahanga ndetse n’Abanyarwanda bifuza kumenya byinshi ku mujyi wabo. Kuri uyu wa Kane nibwo izi modoka zifite imyanya igerekeranye (Double Decker), yatangiye gukora ingendo zizenguruka umujyi wa Kigali, mu gikorwa cyatangijwe n’Ikigo cy’Igihugu Gishinzwe Iterambere, RDB ku bufatanye na Sosiyete Kigali City Tour ari nayo nyiri uyu mushinga. Umuyobozi Mukuru muri RDB ushinzwe ubukerarugendo, Belise Kariza, yagaragaje ko kimwe mu bintu byaburaga mu bukerarugendo bw’u Rwanda ari imodoka zitembereza abantu mu mujyi, by’umwihariko igihe hari itsinda ry’abashyitsi bari ku rwego rwo hejuru bifuza kumenya byimbitse Kigali. Ati “Izi modoka zizatanga umusanzu mu byiciro byinshi, kimwe ni uguteza imbere ubukerarugendo mu mujyi wa Kigali, ikindi ni ukwigisha by’umwihariko urubyiruko. Kubera amateka yacu, benshi muri twe ntitwavukiye mu Rwanda, iyi modoka izaha urubyiruko urubuga rwo kwiga no gutembera umujyi”. Ibi kandi yabihurijeho n’Umuyobozi w’Akarere ka Nyarugenge, Kayisime Nzaramba, wavuze ko ubukerarugendo ari kimwe mu bintu umujyi wa Kigali ushyizemo imbaraga kandi nubwo u Rwanda rwakira ba mukerarugendo b’abanyamahanga bagera kuri miliyoni 1.6 ku mwaka, umubare ukiri muto ugereranyije n’ibindi bihugu. Yakomeje avuga ko iyi ariyo mpamvu u Rwanda rugikeneye gushyira imbaraga nyinshi mu kongera umubare w’abakora ubukerarugengo baba abanyamahanga n’Abanyarwanda, izi modoka zikaba zije kurushaho gushyira ku rundi rwego ibirebana uburyo bukoreshwa mu kubatembereza. Umuyobozi wa Kigali City Tour, Munyandamutsa Augustin, yavuze ko iyi modoka yahawe izina rya ‘Sightseeing Bus’ ifite imyanya 64, bakaba baratekereje kuzizana mu Rwanda nk’uburyo bwo kongera ibikorwa ba mukerarugendo bashobora gukora igihe basuye Kigali. Uwayo Honorine ushinzwe kuyobora ba mukerarugendo muri Kigali City Tour, yabwiye IGIHE ko izi modoka zizatuma ibikorwa byo gutembereza abantu mu mujyi byoroha, aho bazajya bajyana abantu ku nyubako, inzu ndangamurage ndetse n’ibindi byiza biwutatse. Ati “Imodoka twari dusanzwe dufite ntizari zigerekeranye. Tuzajya dutwara abantu benshi, abicaye hejuru by’umwihariko bazajya babasha kureba umujyi wa Kigali mu buryo bwagutse, no gufata amafoto igihe babyifuza”. Gutembereza abantu mu mujyi wa Kigali hakoreshejwe iyi modoka bizajya bikorwa mu byiciro bitatu, buri cyiciro kikazajya kimara amasaha atatu. Icyiciro cya mbere kizajya gitangira saa tatu za mu gitondo kugeza saa sita, abantu batemberezwe mu duce twa kera tw’umujyi nka Nyamirambo, Kimisagara, Nyabugogo n’ahandi. Guhera saa munani kugeza saa kumi n’imwe, abantu bazajya batemberezwa mu duce dushya tw’umujyi wa Kigali turimo Nyarutarama, Kibagabaga, Kacyiru n’ahandi. Kuva saa moya z’umugoroba kugeza saa tanu z’ijoro, bazajya bajyanwa mu bice bya Kicukiro na Rebero kugira ngo bitegereze neza Umujyi wa Kigali mu masaha y’ijoro.
Bazajya banatemberezwa ahantu hatandukanye hagaragaza ubuzima bw’umujyi mu masaha y’ijoro. Uretse kuba ifite imyanya igerekeranye, iyi modoka ifite ibyuma bitanga umuyaga, ahashobora gucomeka telefoni n’ibindi bikoresho by’ikoranabuhanga, televiziyo ndetse na Internet itagira umugozi. Kugenda muri izi modoka, abanyarwanda n’abaturage ba EAC bazajya bishyura 25000 Frw naho abanyamahanga bishyure $50 (hafi 45000 Frw). Amafoto: Rwanda Gov."
1,politiki,politic,http://www.igihe.com/politiki/article/murangwa-hadidja-yatowe-nk-umusenateri-uhagararariye-imitwe-ya-politiki,Murangwa Hadidja yatowe nk’umusenateri uhagararariye imitwe ya politiki," Murangwa asimbuye Uwamurera Salama wari watowe mu minsi ishize urukiko rw’ikirenga rukanga kumwemeza kubera ko ubunararibonye afite butamwemerera kujya muri uwo mwanya. Amatora yo gusimbura Uwamurera yabaye kuri uyu wa Kane ku cyicaro cy’Ihuriro ry’Imitwe ya Politiki yemewe mu Rwanda giherereye ku Kacyiru. Hiyamamaje abakandida batatu, hatorwa Murangwa Hadidja wo muri PDI ku majwi 32, Athanase Nahimana wa PS Imberakuri yagize amajwi ane  naho  Masozera Icyizanye Jacky wa Democratic Green Party of Rwanda agira  amajwi 7, n’impfabusa  imwe. Perezida wa PDI Harerimana Fazil yashimiye abahagarariye imitwe ya Politiki bagiriye icyizere ishyaka ayoboye. Ashingiye ku bunararibonye bwe, yavuze ko Hadidja  azafatanya n’abandi neza muri Sena. Ati “Twakiriye neza icyizere abahagarariye amashyaka baduhaye,  turabashimira kandi tubizeza ko tuzakomeza gushaka abakandida beza igihe cyose bizaba bikenewe”. Umuyobozi w’ihuriro ry’imitwe ya Politiki, Mukabunani yavuze ko bujuje inshingano zabo, ko we azamezwa n’urukiko rw’ikirenga. Kandi avuga ko kuba barasabwe gutora undi mukandida nta kibazo ahubwo byemeza ko buri rwego ruba rwakoze inshingano zarwo. Ati “Abanyarwanda bumve ko inzego zifite uko zikora, kuba twasubiyemo amatora ntabwo ari igitangaza ni uko gusa buri rwego ruba rwakoze inshingano zarwo.” Murangwa  Ndangiza Hadija ni inzobere mu bijyanye n’imisoro akaba n’umunyamategeko mu bijyanye n’imisoro. Ni umwe mu bagize inama y’ubutegetsi muri Banki Nkuru y’Igihugu, BNR. Ni umunyamuryango w’Ikigo Mpuzamahanga cy’Ubukemurampaka cya Kigali (KIAC). Yakoze mu mishinga itandukanye yiga ku misoro n’ubucuruzi yabaga ihuriweho n’imiryango mpuzamahanga ndetse na Guverinoma y’u Rwanda. Yakoze akazi k’ubujyanama mu bigo mpuzamahanga nka International Finance Corporation (IFC ), Umushinga wo guhuza imisoro muri EAC n’ibindi. Kuri ubu yakoraga nk’impuguke ishinzwe igenamigambi n’iterambere ry’ikigo mu kigo cy’ababaruramari b’umwuga mu Rwanda,  (ICPAR). Yagiye mu nama z’ubutegetsi z’ibigo bitandukanye mu Rwanda nko muri Banki Itsura Amajyambere (BRD),  Ishami rishinzwe ubuvuzi mu gisikare (MMI) no mu Kigo cy’Igihugu gishinzwe Ubuzima (RBC). Murangwa asanze Nkusi Juvenal w’ishyaka PSD, wamaze gutorerwa guhagararira Ihuriro ry’imitwe ya Politiki muri Sena."
5,imyidagaduro,entertainment,http://www.igihe.com/imyidagaduro/article/umunya-nigeria-majek-fashek-wamamaye-mu-njyana-ya-reggae-yitabye-imana,Umunya-Nigeria Majek Fashek wamamaye mu njyana ya Reggae yitabye Imana," Uyu musaza yitabye Imana apfuye urw’ikirago nyuma yo kuryama agasinzirira ko nk’uko Omenka Uzoma wari umujyanama we yabitangarije BBC. Omenka Uzoma mu magambo yanditse kuri Instagram, yavuze ko ‘ni igihe ngo twishimire ibyo yagezeho si igihe cyo kubabara tumuherekeza, yakoreye byinshi Nigeria na Afurika muri rusange’. Majek Fashek yajyaga afatwa n’uburwayi rimwe na rimwe ariko ubu icyamwishe ntikiramenyekana neza. Uyu muhanzi afatwa nk’uwahirimbaniye umuziki muri Nigeria kuva mu myaka yo mu 1980. Yigeze kuvuga ko Bob Marley ari we wamuteye imbaraga zo gukora Reggae. Mu 1991 yakoze indirimbo yise ‘So Long Too Long’ yari irimo ubutumwa bukomeye bukangurira Abanyafurika gukunda umugabo wabo, yahamagariraga guhaguruka yaba abari mu mugabane cyangwa aba hanze yawo. Yaririmbye izindi ndirimbo nyinshi zirimo ‘Holly Spirit’, ‘Religion na Politics’, ‘African Unity’, ‘Free Africa, Free Mandela’ n’izindi nyinshi. Mu 2000 hatangiye gusakazwa inkuru z’uko Majek ubuzima bwe butameze neza gusa biza kurangira amahoro nta gikuba gicitse. Mu 2015 yajyanywe mu Kigo Ngororamuco i Abuja muri Nigeria kubera gusabikwa n’ibiyobyabwenge. Majek Fashek yakoranye n’abahanzi b’ibihangange barimo nka Jimmy Cliff, Tracy Chapman na Snoop Dogg.  	Reba imwe mu ndirimbo za Majek"
2,imikino,sport,http://muhabura.rw/amakuru/sport/article/umutoza-wa-etincelles-yahamije-ko-ari-kurambagizwa-n,Umutoza wa Etincelles yahamije ko ari kurambagizwa n’amakipe atanu," Umutoza w’ikipe ya Etincelles, Seninga Innocent yatangaje ko kugeza ubu arambagizwa n’amakipe 5 yifuza ko yajya kuyabera umutoza, akava mu ikipe ya Etincelles afitemo amasezerano arangirana n’impera z’uyu mwaka w’imikino 2015/16.
Seninga yageze muri Etincelles mu mpera za Werurwe, aje kuyifasha mu mikino yo kwishyura, ngo ibe itamanuka mu cyiciro cya kabiri ndetse kuri ubu bari ku mwanya wa 10 n’amanota 32, nyuma yaho batsinze Bugesera FC 3-0 mu mukino w’ikirarane wabereye kuri Stade Umuganada kuri iki Cyumweru. “Kugeza kuri iyi saha ndacyari mu ikipe ya Etincelles, nsigaje umukino umwe wa shampiyona, ariko kugeza ubungubu ndacyari ahangaha nk’umutoza wa Etincelles.”
“Mfite amakipe anshakisha agera kuri 5, yatangiye ari 4 hazakwiyongeraho n’iya 5 ariko kubwa njye Etincelles nahagiriye ibhe byiza cyane, ukuntu nyikunda, ukuntu abafana bankunda bampamagara bafite agahinda kenshi cyane nanjye numva ntashaka gutandukana nabo, numva nagumana nabo, ntegereje ko hari icyo komite imbwira.Ubundi nkasinyisha abakinnyi, nkagumana na groupe mfite, nkanareba niba hari aho twakongeramo.” Seninga Innocent akaba asigaje umukino umwe mu ikipe ya Etincelles, bazahuramo na Police FC ku munsi wa nyuma wa shampiyona y’icyiciro cya mbere, aho kugeza ubu mu makipe amwifuza, ivugwa cyane ari Police FC yatandukanye na Cassa Mbungo. Yanditswe na Ubwanditsi/Muhabura.rw"
4,ubuzima,health,http://kigalipost.com/VIDEO-Dr-Murugu-yazanye-ibisubizo-ku-ndwara-y-igicuri-kutabyara-umubyibuho.html,"
VIDEO: Dr Murugu yazanye ibisubizo ku ndwara y’igicuri, kutabyara, umubyibuho ukabije n’izindi zananiranye 
"," Urashaka gutakaza ibiro mu gihe gito cyangwa gukira indwara wivuje igihe kirekire ariko zikaba zaranze gukira burundu? Dr Murugu aributsa abantu ko afite igisubizo kuri ibi bibazo byombi. Dr Murugu uvura akoresheje ibimera, aho nyuma yo kubaka izina rikomeye muri Kenya akomereje akazi mu Rwanda mu ivuriro rye riri i Nyarutarama mu Mujyi wa Kigali. Uyu muganga w’inararibonye aributsa abantu ko nta mpamvu yo kwihebeshwa n’indwara zitandukanye zananiranye kuko we azivura kandi zigakira akoresheje imiti ikomoka ku bimera.

Dr Murugu akomeje kwirahirwa n’abanyarwanda amaze gufasha mu gihe gito amaze mu Rwanda Mu ndwara uyu muganga avura harimo amibe n’izindi ndwara zo mu nda, igicuri, kubura urubyaro, indwara z’umutima n’iz’imyanya y’ubuhumekero nka asima n’izindi nyinshi. Si ibi gusa kandi, kuko Dr Murugu afasha abantu babangamiwe n’umubyibuho ukabije, akabaha imiti ituma batakaza ibiro mu gihe gito cyane bakagira umubiri uteye nk’uko babyifuza. Kanda hano hasi urebe zimwe mu ndwara Dr Murugu avura"
8,ubukerarugendo,tourism,http://www.igihe.com/ubukerarugendo/article/u-rwanda-na-tanzania-mu-bufatanye-bwihariye-bugamije-kwagura-ubukerarugendo,U Rwanda na Tanzania mu bufatanye bwihariye bugamije kwagura ubukerarugendo muri Afurika," Babyemeranyije kuri uyu wa Gatatu ubwo ababukoramo bo muri Tanzania basuraga bagenzi babo bo mu Rwanda, bakaganira uburyo barushaho kunoza ubufatanye. Ni ibiganiro byaranzwe no kugaragaza amahirwe buri gihugu kihariyemo mu bukerarugendo nk’ibishingiye ku muco, umutungo kamere n’ibindi. Umuyobozi wungirije w’Ishyirahamwe ry’Abatwara n’abatembereza ba mukerarugendo mu Rwanda, RTTA, Namatovu Caroline, yavuze ko ibihugu byombi bifite ibikorwa by’ubukerarugendo bitandukanye, bityo kwishyira hamwe ari amahirwe. Ati “Ba mukerarugendo iyo baje muri Afurika akenshi ntabwo baza gusura igihugu kimwe. Basura n’ibindi bihugu bihegereye kandi Tanzania nicyo gihugu kidafite ibintu by’ubukerarugendo bisa n’ibyo mu Rwanda. Iyo baje mu Rwanda baba bashaka gukomereza Tanzania.” Yavuze ko ubufatanye bw’abakora mu bukerarugendo mu bihugu byombi busanzwe ariko butari ku rwego rwifuzwa rushobora gufasha ibihugu byombi kubwungukiramo uko bikwiye. Namatovu yavuze ko gufasha no gushishikariza ba mukerarugendo bagannye igihugu kimwe kugera no mu kindi kugira ngo barebe ibyiza bihari, bizafasha ibihugu byombi kandi babisigire amadovize mu buryo bwagutse. Yavuze ko uburyo bwo kubahererekanya bworoshye, kuko nk’ikigo gitwara abantu n’ibintu mu ndege, RwandAir, gisanzwe gikora ingendo mu bihugu byinshi birimo na Tanzania. Umuyobozi w’Ishyirahamwe ry’Abatwara n’abatembereza ba mukerarugendo muri Tanzania, TATO, Sirili Akko, yavuze ko ubukerarugendo ari rumwe mu nzego zishobora gufasha Afurika kwikura mu bukene. Ati “Ntabwo ari muri Afurika y’Iburasirazuba gusa, ubukerarugendo ni amarembo mashya yafasha umugabane wa Afurika kwikura mu bukene kuko ni kimwe mu bihanga akazi, bugira uruhare rukomeye mu kongerera agaciro ibikorwa.” Akko yavuze ko u Rwanda na Tanzania bidahuje ibikorwa bikurura ba mukerarugendo ku buryo kimwe cyakumva ko gihanganye n’ikindi ahubwo bigomba gukorana byagutse, bikajya bihererekanya ababigana. Umuyobozi  w’ishami ry’ubukerarugendo mu rugaga rw’abikorera, Kageruka Ariella, yavuze ko bikwiye ko ‘Ibihugu byo muri EAC bikangurira ba mukerarugendo babigannye kugera no mu bindi bihugu bituranyi kandi bikaborohereza mu ngendo n’ibindi bibafasha kuhagera. Abikorera bakora mu bukerarugendo muri Tanzania nibo babimburiye gusura bagenzi babo bo mu Rwanda, bakaba bemeranyije ko nabo bazabasura mu gihe cya vuba. [email protected]"
8,ubukerarugendo,tourism,http://www.igihe.com/ubukerarugendo/article/afurika-y-epfo-covid-19-yatumye-intare-zibona-ubwisanzure-ziri-kugaragara,"Afurika y’Epfo: COVID-19 yatumye intare zibona ubwisanzure , ziri kugaragara ziryamye mu mihanda (amafoto)"," Amafoto yakwirakwijwe kuri internet agaragaza intare zo muri iyo pariki ziryamye mu mutuzo, mu mihanda ya kaburimbo inyuramo imodoka zitwaye ba mukerarugendo basura iyo pariki. Ubuyobozi bwa pariki ya Kruger buherutse gushyira hanze amafoto y’izo ntare ziryamye mu mihanda , buvuga ko ubusanzwe zitajyaga zihagera kubera ko hanyuraga ba mukerarugendo benshi. Guhera tariki 25 Werurwe uyu mwaka, ibikorwa byo gusura pariki muri Afurika y’Epfo byarahagaritswe, bituma abakerarugendo bakundaga kuza muri iyo pariki babihagarika. Umuvugizi w’iyo pariki, Isaac Phaahla yabwiye CNN ati “Ubusanzwe kuzibona ziryamye mu muhanda ku manywa ntibyakundaga kubaho kuko hahoraga urujya n’uruza bigatuma zihungira mu bihuru.” Icyakora, Isaac Phaahla yavuze ko kuba abakerarugendo batakiza kureba inyamaswa, nta byinshi byahinduye ku myitwarire yazo kuko nubundi aho zari zisanzwe ziba ari ho zikiba. Perezida wa Afurika y’Epfo Cyril Ramaphosa yatangaje ko kuguma mu rugo hirindwa coronavirus bizakomeza kugeza mu mpera za Mata uyu mwaka."
5,imyidagaduro,entertainment,http://muhabura.rw/amakuru/imyidagaduro/article/ishingano-za-buri-munyanyarwanda-wese-akwiye-ku-menya,Inshingano 5  buri Munyanyarwanda wese akwiye ku menya," MU MIGANI 23:12 hagira hati “hugurira umutima wawe kwigishwa, n’amatwi yawe ku magambo yo kumenya.” Ijambo “kwigishwa”  cyangwa gutozwa kugendera ku mahame mbwirizamuco ryakoreshejwe muri uyu murongo, ryerekeza ku bintu bibiri: kwicyaha no kwemera ko abandi baducyaha.
  Ibyo bisaba ko umuntu amenya ikigomba gukosorwa hanyuma akamenya n’uburyo bwo kugikosora. Ni yo mpamvu “Amagambo yo kumenya”  akomoka ku isoko yiringirwa ari ay’ingenzi mu bijyanye no gucyaha no kwemera gucyahwa. Igitabo cya Bibiliya cy’Imigani ni isoko ihebuje y’amagambo y’ubwenge. Imigani ikubiye muri icyo gitabo “Ni iyo kumenyesha ubwenge yo ihesha ubwenge bw’imigenzereze, no gukiranuka no gutunganya no kutabera” . Ni iby’ubwenge ko tuyitegera amatwi.  gitanga ubuyobozi bwiringirwa bwadufasha kumenya uko twategeka uburakari, uko twakoresha ururimi rwacu n’uko twageza ubumenyi ku bandi. Nimucyo dusuzume imirongo imwe n’imwe yo muri icyo gice. 1.Ni iki ‘gihosha uburakari’? Umwami Salomo wa Isirayeli ya kera, yagaragaje ukuntu amagambo agira ingaruka ku burakari cyangwa ku mujinya, agira ati “Gusubizanya ineza guhosha uburakari, ariko ijambo ribabaza ribyutsa umujinya” Ijambo “uburakari” ryumvikanisha ibyiyumvo bikomeye umuntu agira cyangwa uko yitwara iyo atishimiye ikintu runaka. “Umujinya”  wo ni uburakari burenze urugero umuntu adashobora guhishira. Ni gute uyu mugani ushobora kudufasha kwitwara ku muntu warakaye cyangwa gutegeka uburakari bwacu bwite? Amagambo akarishye arababaza kandi ashobora gutuma ibintu byari bibi birushaho kuzamba. Ariko gusubizanya ineza incuro nyinshi bituma uwari urakaye acururuka. Icyakora, gusubizanya ineza umuntu warakaye si ko buri gihe biba byoroshye. Gusa, twabifashwamo no kugerageza kwiyumvisha icyatumye arakara. Bibiliya igira iti “Amakenga umuntu afite amubuza kwihutira kurakara, kandi bimuha icyubahiro kwirengagiza inabi yagiriwe”.  Ese birashoboka ko umuntu yarakara abitewe n’uko adatuje cyangwa se ashaka ko bamwitaho? Wenda impamvu nyayo yamuteye kurakara ishobora kuba ntaho ihuriye n’ibyo twavuze cyangwa twakoze. Iyo turi mu murimo wo kubwiriza duhura n’abantu badusubizanya umujinya. Ese akenshi ntibyaba biterwa n’uko nyir’inzu baba baramutubwiyeho ibintu bigamije kudusebya cyangwa se akaba abiterwa no kudasobanukirwa imyizerere yacu neza? Ese twagombye guhita twumva ko nyir’inzu atwibasiye by’umwihariko nk’aho hari icyo dupfa, maze tukamusubizanya inabi? Nubwo ahanini bitoroshye kumenya icyateye umuntu kurakara, guhita tumusubiza amagambo amubabaza byaba ari ikimenyetso kigaragaza ko tubuze umuco wo kwicyaha. Dukwiye kwirinda gusubiza abantu dutyo. Inama idusaba gusubizanya ineza ni iy’agaciro kenshi, cyane cyane mu bihereranye no gutegeka uburakari bwacu bwite. Dushobora gushyira iyo nama mu bikorwa twitoza kugaragaza ibituri ku mutima tudakomerekeje abaduteze amatwi. Mu gihe dushyikirana n’abantu tubana mu muryango, aho kuvugana n’umuntu amagambo akarishye cyangwa kumutuka tumuhamagara mu mazina y’amahimbano amusebya, dushobora kwihatira kumvikanisha ibyiyumvo byacu dutuje. Muri rusange, gushotora umuntu mu magambo bituma na we ashaka kwihimura. Kubwira umuntu witonze ibyiyumvo ufite, bitandukanye no kumusesereza kandi bishobora gutuma acururuka. 2.“Ururimi rw’abanyabwenge rugaragaza ubuhanga”
 Kumenya kwifata bigira uruhare mu byo tuvuga n’uburyo tubivugamo. Salomo yaravuze ati “Ururimi rw’abanyabwenge rugaragaza ubuhanga uko bikwiriye, ariko akanwa k’abapfapfa gasesagura ubupfu”  . Mu gihe tugaragaje ko twifuje gufasha abandi maze tukababwira ibihereranye n’umugambi w’Imana n’ibintu byiza cyane yaduteganyirije, mbese ubwo ntituba ‘dukoresha ubwenge ibyiza’? Umupfapfa we ntiyabishobora kuko nta bwenge agira. Mbere yo gutanga izindi nama zihereranye n’ukuntu umuntu yakoresha ururimi neza, Salomo yabanje kuvuga ibintu bibiri bihabanye twatekerezaho. Yaravuze ati “amaso y’Uwiteka aba hose, yitegereza ababi n’abeza. Iyo dusomye aya amagambo dushobora kwishima kubera ko atwizeza ko “Amaso y’Uwiteka ahuta kureba isi yose impande zose, kugira ngo yerekane ko ari umunyamaboko wo kurengera abafite imitima imutunganiye”. Iyo dukoze ibintu byiza Imana irabimenya. Nanone imenya abantu bakora ibibi kandi izabibabaza. Salomo agaruka ku gaciro ko kuvuga twitonze, agira ati “ururimi rukiza ni igiti cy’ubugingo, ariko urugoreka rukomeretsa umutima” . Amagambo ngo “igiti cy’ubugingo” yumvikanisha ubushobozi igiti kiba gifite bwo gukiza indwara no gutuma umuntu agarura ubuyanja. Amagambo umunyabwenge avugana ubwitonzi agwa neza abayumva, agatuma bagaragaza imico yabo myiza. Ibinyuranye n’ibyo, ururimi ruriganya cyangwa ruvuga ibigoramye rukomeretsa abarwumva. 3.Twemere gucyahwa kandi ‘twamamaze ubuhanga’ Umwami w’umunyabwenge yakomeje agira ati “umupfapfa ahinyura igihano se amuhana, ariko uwemera gucyahwa ni we ugira amakenga” . Kugira ngo umuntu ‘yemere gucyahwa’ cyangwa guhanwa ni uko aba yabanje guhabwa igihano. Uwo murongo wumvikanisha ko mu gihe bibaye ngombwa umuntu ahabwa igihano kugira ngo yikosore. Guhana ni inshingano y’ababyeyi mu muryango ikaba n’inshingano y’umugabo by’umwihariko, kandi abana na bo baba bagomba kwemera guhanwa n’ababyeyi. Ubusanzwe, hari uburyo butandukanye Imana  ikoresha ihana abagaragu be bose. Mu Baheburayo 12:6 hagira hati “kuko uwo Uwiteka akunze ari we ahana, kandi akubita ibiboko abo yemera bose ko ari abana be.” Bityo, uburyo twakira igihano duhawe bugaragaza niba turi abanyabwenge cyangwa niba turi abapfapfa. Salomo yavuze andi magambo agaragaza ibintu bibiri bihabanye agira ati “ururimi rw’umunyabwenge rwamamaza ubuhanga, ariko umutima w’umupfapfa si ko ukora”   Kugeza ubumenyi ku bandi bimeze nko kubiba imbuto. Ubusanzwe umuhinzi ntatera imbuto zose ahantu hamwe. Ahubwo agenda atera imbuto nkeya hirya no hino kugeza igihe arangirije umurima wose. Uko ni na ko kwamamaza ubuhanga bigenda. Dufate urugero. Nk’iyo duhuye n’umuntu turimo tubwiriza, ntibyaba ari iby’ubwenge guhita tumusukaho ubumenyi bwose dufite kuri Bibiliya. Ahubwo umubwiriza w’umunyabwenge arangwa no kwifata mu magambo. Mu gihe ‘yamamaza’ ubuhanga, agenda buhoro buhoro atsindagiriza ingingo runaka y’ukuri ko muri Bibiliya, akaba ari yo yubakiraho akurikije ibisubizo by’uwo baganira. Kugeza ku bandi ubwenge bisaba ko umuntu avuga amagambo afite icyo yigisha kandi y’ingirakamaro. Bisaba ko umuntu abanza gutekereza kugira ngo avuge amagambo afite icyo yumvikanisha kandi atera inkunga. Ni yo mpamvu, “umutima w’umukiranutsi utekereza icyo ari busubize.
  Ni iby’ingenzi ko amagambo tuvuga amera nk’imvura igwa neza ikanetesha ubutaka kandi ikagira umumaro. Si kimwe na ya mvura nyinshi igwa igateza isuri igakukumba ibyo isanze byose mu nzira yayo. 4.Tube “abera mu ngeso” zacu Kwamamaza ubuhanga ku bihereranye na Yehova n’umugambi we no kumutura “igitambo cy’ishimwe” ari cyo “mbuto z’iminwa” yacu, ni bwo buryo nyabwo bwo kugaragaza. Nyamara ariko, kugira ngo igitambo nk’icyo gishobore kwemerwa, ni ngombwa ko ‘tuba abera mu ngeso zacu zose’ (Mu buryo bufite imbaraga, Salomo atwumvisha uko kuri kw’ingenzi akoresheje imigani ibiri ivuga ibintu bihabanye. Yaravuze ati “igitambo cy’umunyabyaha ni ikizira ku Uwiteka, ariko gusenga k’umukiranutsi kuramunezeza. Inzira y’umunyabyaha ni ikizira ku Uwiteka, ariko akunda ukurikira gukiranuka.” Ni gute abantu bava mu nzira y’ubuzima babona ibihereranye no gucyahwa, kandi se urubanza rubategereje ni uruhe? Igitabo cy’Imigani gikomeza kigira kiti “umuntu wiyobagiza ahanishwa igihano kibabaza, kandi uwanga gucyahwa azapfa” . Aho kugira ngo bamwe mu bakora ibyaha bemere inama zo kubakosora bagirwa n’abafite inshingano mu itorero rya gikristo, bahitamo kuva mu nzira yo gukiranuka. Mbega ubupfapfa! Dukurikije Bibiliya Ntagatifu, uyu mugani ugira uti “uta inzira abishaka, azahanwa bikomeye! kandi uwanga gucyahwa azapfa.” Bite se mu gihe umuntu yaba agaragaza bya nyirarureshwa ko yemeye gucyahwa ariko mu by’ukuri atabishakaga? Ibyo na byo ni ukwibeshya kuko umwami wa Isirayeli akomeza agira ati “ no kurimbuka biri imbere y’Uwiteka, nkanswe ibiri mu mitima y’abantu” . Mu buryo bw’ikigereranyo, nta hantu hashobora kuba kure cyane y’Imana nzima nko muri shewoli aho abapfuye bari. Ariko na ho hari imbere yayo. Izi neza imico n’imiterere abantu bose bariyo bari bafite kandi ifite ubushobozi bwo kubazura .
 Mbega ukuntu kumenya ibiri mu mitima y’abantu ari ibintu byoroheye Yehova! Intumwa Pawulo yaranditse ati “nta cyaremwe kitagaragara imbere yayo, ahubwo byose bitwikuruwe nk’ibyambaye ubusa mu maso y’Izatubaza ibyo twakoze. Dushobora guhisha abantu ibiri mu mutima wacu ariko nta cyo twahisha Imana. Umuntu wanga guhanwa ntiyanga inama ahabwa gusa, ahubwo asuzugura n’abazimuha. Salomo yagize ati “Umukobanyi ntakunda gucyahwa.” Yongeyeho ikindi gitekerezo gisa n’icyo agira ati “"
5,imyidagaduro,entertainment,http://muhabura.rw/amakuru/imyidagaduro/article/se-wa-diamond-yagaragaje-ko-yababajwe-bikomeye-n-urugomo,se wa Diamond yagaragaje ko yababajwe bikomeye n’urugomo rwakorewe umukazana we Mobetto," Nyuma yaho bimenyekanye ko Sanura Kasim, nyina wa Diamond,yakubitiye Mobetto mu nzu ya Diamond amuhora ko yararanye n’umuhungu we, kuri ubu na se wa Diamond yagize icyo abivugaho aho yagaragaje akababaro n’amagambo agaragaza kutishimira nagato ibyakorewe umukazana we Hamissa Mabetto dore ko abafitiye n’umwuzukuru.  Tariki 13 Gicurasi 2018 nibwo Hamissa Mobetto yararanye na Diamond mu cyumba kimwe gusa mu gitondo ubwo nyina wa Diamond yajyaga gusuhuza umuhungu we, ubwo ni mugitondo cyo ku wa 14 Gicurasi 2018 agasanga Mobetto mu buriri yiturije, yahereye ko amukubita, atabarwa na Diamond. Mu byo uyu mukecuru yatangaje byatumye akubita Hamisa ngo ni uko atamushaka na gato ku muhungu we, nyamara yaranabyaranye na Diamond. Nyuma y’ibi byose byabaye, Abdul Juma, se wa Diamond yagaragaje ko yababajwe bikomeye n’urugomo rwakorewe umukazana we (Mobetto) ko bitamushimishije na gato. Abdul Juma aganira na Global TV yagaragaje ukutishimira ibyakorewe Mobetto maze atangaza amagambo arimo n’agahinda aho yavuze ko gukubita umukazana we ari ukumukora mujisho. Abdul Juma yagize ati “Nareke abana bakore ibyabo,…si byiza gukubita umuntu nta kosa afite si nabikunze na gato gukubita umwana wabyaranye n’umuhungu wanjye ni ukunkora mu jisho”. Yorongeye asaba ko Diamond agomba kugira vuba akarongora Mobetto kuko afite amatsiko y’ubukwe bwabo. Abdul Juma yagize ati”Diamond agomba kugira vuba akarongora uriya mukobwa bakabana byemewe n’amategeko”. Nyina wa Diamond, Mama Dangote yakunze kugaragaza ko ashyigikiye Zari kuva ku munsi wa mbere yamubonanye na Diamond kugeza batandukanye tariki 14 Gashyantare 2018, kugeza ubwo yanamubwiye ko natarongora Zari atazigera yitabira ubukwe bwe gusa ku rundi ruhande Zari yarinze ava mu muryango wabo adakunda nyirabukwe n’ubwo we amukunda.

Yasabye Diamond kugira vuba akarongora Mobetto kuko afite amatsiko y’ubukwe bwabo
Abdul Juma se wa Diamond yavuze ko gukubita umukazana we wababyariye umwana ari ukumukora mujisho.
yanditswe na Habarurema Djamali"
2,imikino,sport,http://kigalipost.com/Amavubi-azacakirana-na-Seychelles-mu-ijonjora-rya-mbere-ryo-gushaka-itike-y.html,"
Amavubi azacakirana na Seychelles mu ijonjora rya mbere ryo gushaka itike y’igikombe cy’isi 2022
"," U Rwanda ni kimwe mu bihugu 28 bihagaze nabi muri ruhago muri Afurika bigomba kunyura mu ijonjora ry’ibanze hashakwa amakipe azashyirwa mu matsinda mu gushaka itike y’igikombe cy’isi cya 2022 kizabera muri Qatar. Ubu rwamaze kumenya aho ruzatangirira urugendo. Kuri uyu wa Mbere tariki ya 29 Nyakanga 2019 ni bwo habaye tombola y’uburyo aya makipe adahagaze neza (hashingiwe ku rutonde ngarukakwezi rwa FIFA ruheruka) agomba guhura yishakamo 14 azajya mu matsinda. U Rwanda rwisanze rugomba guhatana n’Ibirwa bya Seychelles aho umukino ubanza uzabera muri Seychelles naho uwo kwishyura ukabera i Kigali. Iyi mikino izaba hagati ya tariki 02 n’iya 10 Nzeli uyu mwaka.

Dore uko aya makipe yose azaca mu ijonjora rya mbere azahura Amakipe 14 azaba yabashije gutambuka azongerwa kuri 26 ahagaze neza, maze hagakorwa amatsinda 10 y’amakipe ane. Amakipe 10 azaba yabaye aya mbere muri buri tsinda, hazongera hkorwe tombola hashingiwe ku buryo aya makipe ahagaze ku rutonde ngarukakwezi rwa FIFA, maze abiri abiri ahure. Eshanu zizaba zitwaye neza mu mikino ibiri abe ari zo zibona itike y’igikombe cy’isi kizaba ari icya nyuma gikinwe n’amakipe 32."
14,urukundo,relationship,http://muhabura.rw/amakuru/urukundo/article/ese-kuki-bamwe-bakundanana-bakarambana-abandi-bagakundana,"Ese kuki bamwe bakundanana bakarambana, abandi bagakundana Urudashoboka?"," Abahanga mu by’imibanire y’abantu ndetse n’impuguke muby’ubuzima bahamya ko bitoroshye kubona igisobanuro nyacyo cy’iri jambo “Urukundo” gusa bitewe n’ahantu cyangwa igihe runaka umuntu ageze mo hagenda habaho ibisobanuro binyuranye by’Urukundo, ahanini usanga n’imico itandukanye y’ahantu bigira icyo bihindura ku gusobanura icyo Urukundo aricyo ndetse hakamenyekana n’impamvu bamwe bakundana bakarambana abandi nabo bagakundana urudashoboka cyangwa ntibarambane. Bibiliya yo Isobanura urukundo mu buryo butandukanye gusa hari igisobanuro kirimo gikomeye aho bagera bakavuga bati “Imana ni urukundo” ahandi usanga hari abemera ko mu mateko y’Imana irivuga ngo Mukundane ni ryo risumba ayandi mategeko kuko bavuga ko uramutse wakunze mugenzi wawe utatekereza ku mugirira nabi n’ibindi byinshi ugasanga rero ariho bahera bemeza ko Urukundo ari itegeko risumba ayandi imbere y’Imana. Ubusanzwe mu buzima tubano hano ku Isi umunsi ku munsi cyane twinjiye mu Isi y’Urukundo kuko nicyo Nyamukuru kuri ubu turiho usanga Abantu bakundana aha tuvuze cyane ku rukundo ruba hagati y’umukobwa n’umuhungu ruganisha kukuba babana bagakora umuryango ndetse bakabyara bakororoka nk’uko Imana yabigennye, bijya bibaho rero ko umuhungu akundana n’umukobwa bakagera no ku rwego rwo kubana gusa hari n’abakundana kubw’impamvu runaka urwabo ntirurambe gusa umugani w’abantu ndetse n’uburyo Imana yaremye isanzure burya ngo nta nkweto ijya ibura iyayo amaherezo buri wese agera aho akabona  uwo bahuza.
Kuri uyu munsi wa none ho usanga byarahindutse aho umuntu asigaye akunda mugenzi we kubera impamvu runaka, nk’amafaranga cyangwa izindi nyungu runaka aba amukurikiyeho ninayo mpamvu usigaye ubona bamwe bakundana urukundo ntirumare kabiri cyangwa ngo rurambe. Ku rundi ruhande ariko hari ikintu gikunze kubaho hano mu Rwanda by’umwihariko bitewe n’amateka yaranze igihugu cyacu aho usanga imiryango yaratatanye kuburyo hari nk’ubwo ushobora kumara imyaka myinshi warabuze umuvandimwe cyangwa abavandimwe bawe urugero nk’aba babuze mu gihe cya Jenoside yakorewe Abatutsi noneho nyuma mukazahurira nk’ahantu utazi neza ko ari n’umuvandimwe wawe nyuma ukaba wanashiduka mwakundanye kandi wenda ari n’umuvandimwe wawe
Kuri iki tuvuze haruguru bikunze kubaho ahenshi Atari no mu Rwanda usibye ko twe mu Rwanda tugira imvugo tubishyiramo ngo ni ugukunda urudashoboka iyo wakundanye n’umuntu utazi ko ari umuvandimwe wawe nyuma bikazaba ngombwa ko wisanga ari umuvandimwe wawe cyane aha bimenyekana iyo mugeze muri cya gihe cyo kubana kuko aha bisaba ko imiryango yanyu yose uko yakabaye ibasha kugaragara hanyuma rero mukanamenyana kuburyo bwimbitse. Ibyo byose rero biratuganisha ku nkuru y’ibyabayeho aho umukobwa Marine yakundanye na Jack bakagera ku munota wa nyuma umwe akamenya ko undi ari musaza w’undi n’undi ari mushiki w’undi bisanga mu rukundo rudashoboka
Ni inkuru ndende muzagezwaho mu bice bitandukanye ikazaba ikubiyemo ubutumwa bushobora kugira byinshi buhindura mu muryango Nyarwanda. Tukurarikiye kutazacikwa iyi nkuru ndende URUDASHOBOKA. Yanditswe na Ubwanditsi/MUHABURA.rw
"
3,ubukungu,economy,http://www.igihe.com/ubukungu/article/ecobank-rwanda-yashyize-imbaraga-mu-gutanga-serivisi-z-imari-hifashishijwe,Ecobank Rwanda yashyize imbaraga mu gutanga serivisi z’imari hifashishijwe telefoni," Ni gahunda izafasha abatari bake kuko imibare y’Urwego Ngenzuramikorere (RURA) yo mu Ugushyingo 2019 igaragaza ko Abanyarwanda batunze telefoni ngendanwa ari 9,527,829. Ubu buryo bufasha abakiliya kubona serivisi z’imari bifashishije telefoni zabo zigezweho [Smartphone] cyangwa izisanzwe, bufasha iyi banki imaze kwigarurira imitima y’abatari bake, kubera uburyo bibafasha kugendana n’ibigezweho, batandukana no kugendana ibifurumba by’amafaranga mu ntoki. Mu kiganiro IGIHE yagiranye n’Umuyobozi ushinzwe serivisi z’aba-agents muri Ecobank Rwanda, Kalisa Steve, yasobanuye ko ubu buryo bwo gukoresha telefoni banki yabuhisemo mu gufasha abayigana kujyana n’ibigezweho no kuzigama igihe cyabo. Ati “Nka Ecobank, icyiza ni uko dushaka uburyo dutangamo serivisi bworoshye kandi bwihuse kuko uburyo bwo gukoresha telefoni ni bumwe mu bisubizo twabonye bituma twegera abakiliya bacu kugira ngo babone serivisi mu buryo buboroheye kandi buhendutse.” Ku bakoresha telefoni zigezweho bashobora kubona serivisi za banki babanje kumanura application isanzwe ifasha abakiliya bayo kubona serivisi z’imari bifashishije application izwi nka ‘Ecobank Mobile App’ kuri Play Store na App store, bakuzuzamo ibisabwa, bagahita batangira kuryoherwa n’ibibyiza bya Ecobank. Ubu buryo busaba kuba bafite internet. Uretse ubu buryo, hari n’ubudasaba kuba bafite internet bunifashishwa no muri telefoni zigezweho aho umuntu akanda *883#, agakurikiza amabwiriza. Ubu buryo bwombi bufasha abakiliya n’abifuza kuba ab’iki kigo cy’imari kimaze kwamamara mu bihugu bisaga 3o, kubona serivisi z’imari zisanzwe zitangirwa ku mashami zirimo kwifungurira konti, guhererekanya amafaranga, kwishyura ibicuruzwa na serivisi. Ati “Serivisi zikunda kuzana abakiliya muri banki ni zo duheraho kugira ngo tugabanye wa mwanya bamara bibasaba kujya kuzishaka kuri banki kandi ari ibintu bakabaye bikorera birimo kwishyura no kwishyurwa [amazi, amashanyarazi, ifatabuguzi rya TV, RRA, guhaha mu maduka no mu maguriro.” Hari kandi kureba ibyakorewe kuri konti, kwishyura abafite konti muri Ecobank, mu zindi banki cyangwa n’udafite konti muri Ecobank. Urugero ni nk’aho umuntu ashobora koherereza undi link kuri email, yayikandaho agahita abona uburyo ahitamo konti yayoherezaho nubwo yaba itari muri Ecobank. Ati “Nk’abantu bishyura ubukode, bashobora guhitamo uburyo twateganyije ukwezi kwashira amafaranga agahita agenda utabanje kujya kuri banki. Twongeyemo n’uburyo bwo guhererekanya amafaranga n’abari hanze y’igihugu hakoreshejwe uburyo bwa Swift.” Iki kigo cy’imari kinagira uburyo bwa Ecobank Africa bufasha abantu bari mu bihugu ikoreramo guhererekanya amafaranga ako kanya haba kuri konti yitwa Express, kuri Mobile Money n’ahandi ku kiguzi giciriritse. Harimo n’uburyo umuntu ashobora gusaba amafaranga mugenzi we, yabwemeza, agahita agera kuri konti ye. Ecobank Rwanda yanashyizeho uburyo bwifashisha amakarita atandukanye, buha umukiliya wese utunze Visa Card na MasterCard yahawe na banki iyo ariyo yose kubona serivisi zitangirwa kuri Ecobank mobile App. Telefoni kandi ishobora kwifashishwa n’abakiliya igihe bifuza kumenya ahaherereye ibyuma bya ATM cyangwa aba-agents, guhagarika cyangwa gufungura ikarita yawe no kumenyesha banki igihe ufite ingendo ikaba yahagarikwa by’igihe gito. [email protected]"
2,imikino,sport,http://muhabura.rw/amakuru/sport/article/apr-fc-yegukanye-igikombe-cy-amahoro-na-miliyoni-10-frw,APR FC yegukanye igikombe cy’Amahoro na miliyoni 10 Frw itsinze Espoir FC," APR FC yegukanye igikombe cy’Amahoro cya 2017 itsinze Espoir FC ku mukino wa nyuma , itsinze igitego kimwe ku busa, biyihesha itike yo kuzasohokera u Rwanda mu mikino ya CAF Confederation Cup umwaka utaha.
Espoir FC yakoze amateka yo kugera ku mukino wa nyuma w’igikombe cy’Amahoro isezereye Rayon Sports muri ½ ariko ntibyayihiriye ko icyura igikombe i Rusizi. Mulisa n’abahungu be bageze ku mukino wa nyuma banyagiye Amagaju FC ibitego 6-1, baje kuri uyu wa Kabiri babizi neza ko kwegukana iki gikombe ariyo mahirwe yonyine bafite yo kubona itike yo kuzasohokera u Rwanda umwaka utaha kuko itabashije kwegukana icya shampiyona cyatwawe na Rayon Sports. Iyi kipe y’Ingabo z’igihugu yatangiye yataka cyane ku munota wa kabiri ibona coup franc ku ikosa ryari rikorewe kuri Hakizimana, gusa ayiteye umuzamu wa Espoir FC Isingizwe ahita awufata neza. APR FC yakomeje gukina neza ariko bitewe n’ubwugarizi bwa Espoir FC bumeze neza dore ko no muri shampiyona ariyo yatsinzwe ibitego bike nyuma ya Rayon Sports, bukagerageza gukiza izamu. Gusatira kwa APR FC kwatumye Espoir FC itangira gukora amakosa, ku munota wa 14 umusifuzi atanga ikarita ya mbere y’umuhondo kuri Wilondja Albert wari akoreye ikosa kuri Rusheshangoga. Espoir FC yakomeje kurushwa gusa uburyo bukomeye bwari bwamaze no guhagurutsa abafana ba APR FC bwabonywe na Imanishimwe Emmanuel wazamukanye umupira ku ruhande, acenga myugariro Mutunzi Clement agwa hasi, agera mu rubuga rw’amahina ashatse gushyira mu rushundura abakinnyi ba Espoir FC bawushyira hanze. Byarangiye iyi kipe yari yakomeje kotsa igitutu izamu rya Espoir FC ibonye igitego ku munota wa 38 cya Bizimana Djihad ku makosa ya myugariro Bakundukize Adolphe wafashe umupira mu rubuga rw’amahina nk’aho yagakijije izamu awihera Nshimiyimana Imran. APR FC ntiyarekeye aho yakomeje gushaka igitego cya kabiri cy’umutekano, Nshuti Innocent na Issa Bigirimana bagerageza uburyo bamenera mu bwugarizi bwa Espoir FC gusa bwari buhagaze neza igice cya mbere kirangira ari igitego 1-0. Mu gice cya kabiri, APR FC yabonye koluneri ebyiri zikurikirana gusa ntizagira icyo zibyara. Umutoza wa Espoir FC Ndayizeye Jimmy yabonye ko bitoroshye akora impinduka ebyiri yinjiza Habyarimana Faustin asohora Wilondja Albert anasimbuza Bakundukize Adolphe aha umwanya Bugingo Samson mu gihe APR FC nayo yasimbuzaga Issa Bigirimana igaha Sekamana Maxime umwanya. Abafana ba APR FC bari batangiye kuririmba bishimira igikombe bitewe n’uburyo ikipe yabo yihariraga umukino, isatira ubutitsa bigaragara ko ishaka icya kabiri ku bubi n’ubwiza. Umukino ugana ku musozo APR FC yakoze izindi mpinduka iha umwanya Tuyishime Eric asimbuye Imran Nshimiyimana naho Twizerimana Onesme asimbura Nshuti, gusa ntacyo byahinduye kuko Espoir FC yakomeje kubyitwaramo neza, irinda izamu ntiyongera kwinjizwa igitego kugera umusifuzi arangije umukino. APR FC yatahanye miliyoni 10 z’amafaranga y’u Rwanda n’igikombe, Espoir FC yatsindiwe ku mukino wa nyuma ihabwa miliyoni eshatu mu gihe Rayon Sports yatahanye umwanya wa gatatu yabonye ebyiri, Amagaju FC ahabwa imwe. APR FC: Kimenyi Yves, Ngabo Albert, Nsabimana Aimable, Rusheshangoga Michel, Imanishimwe Emmanuel,Nshimiyimana Imran, Mukunzi Yannick, Bizimana Djihad, Bigirimana Issa, Muhadjili Hakizimana , Nshuti Innocent Espoir FC: Isingizwe Patrick, Mutunzi Clement, Wa Losambo Moninga, Mbogo Ally, Wilondja Jacques, Dushimumugenzi Jean, Nkurunziza Felcien, Bainla Bao, Renzaho Hussein, Murungura Wilondja Albert, Bakundukize Adolphe




Yanditswe na Chief Editor/MUHABURA.rw"
2,imikino,sport,http://muhabura.rw/amakuru/sport/article/ishema-ry-abongereza-ku-ruhando-rw-i-burayi-bambariye,Ishema ry’abongereza ku ruhando rw’I Burayi bambariye guhigika mukeba Manchester United," Ku nshuro ya mbere mu mateka Liverpool na Manchester United, abake b’ibihe byose bahuriye mu mukino wa UEFA EUROPA League. Umukino ubanza Liverpool yatsindiye Anifield ibitego 2-0. Naho uwo kwishyura ni kuri uyu wa 17 Werurwe I Oldtraford.
 Liverpool iyoboye andi makipe yo mu bwongereza mu kugira ibikombe byinshi bya Championsleague, ifite 5. Ikurikirwa n’iyi Manchester United yo ifite 4. Muri shampiyona, Manchester United niyo iyoboye kukoimaze gutwara 20, gusa nayho ikurikirwa na Liverpool ifite 18. Ibi rero nibyo biha uburemere ubukeba bw’aya makipe kuko kuri uu ariwo mukino ukomeye mu gihugu cy’ubwongereza
Ibitego 2-0 Liverpool yatsindiye Anifield mu mukino ubanza byabahaye imbaraga n’icyizere byo gutegure neza umukino wo kwishyura. Ngo intego yabo ni ukubona igitego ku kibuga cya Man.Utd maze bakica imibare yayo. Baramutse babigezeho bakabona igitego kimwe, Man Utd yasigara isabwa ibitego bine kugirango isezerere Liverpool.
 Umutoza wa Liver Pool,Jurgen Klopp  Daniel Sturridge na Roberto Firmino bafashije Jurgen Klopp kwandika amateka yo gutsinda umukino wa mbere uhuje aya makipe ku mugabane w’I Burayi. Aganira na Liverpool Echo, Daniel Sturrigde yavuzeko bagomba gukina umukino wo kwishyura nkaho ari finale ati “icyizere ni cyose mu rwambariro kandi twiteguye gukora akazi neza mu buryo bwose” Agaciro ka EUROPA ntikakiri igikombe gusa, hariho ko ikipe itwaye igikombe ihabwa n’ikite yo kwitabira UEFA Championsleague. Ibi rero ngo ni imwe mu nzira Liverpool igomba gukoresha mu kugera muri Champions league Yanditswe na Rukundo Xaver/Muhabura.rw"
3,ubukungu,economy,http://www.igihe.com/ubukungu/ubucuruzi/article/mtn-rwanda-yagejeje-ku-isoko-internet-yihariye-ikoreshwa-mu-rugo,MTN Rwanda yagejeje ku isoko internet yihariye ikoreshwa mu rugo," Igitekerezo cyo gutanga internet yo mu rugo gifite imizi mu mpera za 2019, MTN Rwanda yakigize mu gukomeza gufasha abakiliya bayo no kuborohereza gukora akazi bari mu ngo zabo nta nkomyi. Ni internet nk’isanzwe ikoreshwa mu biro ariko ishyirwa mu rugo binyuze mu gushyiraho antene [ihuzwa n’umunara uri hafi] na router ishobora gutanga internet nziramugozi [wireless] cyangwa umufatabuguzi akifashisha umugozi [cable]. Umuyobozi w’Ishami ry’Ubucuruzi muri MTN Rwanda, Ndoli Didas, yabwiye IGIHE ko iyo internet ifite umwihariko kuko umuntu agura umuvuduko w’iyo ashaka aho kugura megabyte nkuko abakoresha telefoni babigenza. Yagize ati “Ni internet ifite umuvuduko nk’usanzwe dutanga mu biro hakoreshejwe fibre optique. Twazanye ikoranabuhanga ryoroshye abantu bashobora gukoresha bakayigeza mu rugo mu buryo bwihuse.’’ Ndoli yavuze ko iyo internet ishobora kuba igisubizo ku bana bigira mu rugo cyangwa abandi bahakorera akazi. Ati ‘‘Internet tuyitanga mu buryo bw’umuvuduko, nta mupaka uri ku byo umanura (dowload) n’ibyo ushyiraho (upload) mu kwezi kose.’’ MTN Rwanda yagennye ko umufatabuguzi ashobora guhitamo kuva kuri megabyte imwe ku isegonda [1Mbps-iyi aba ari ingano y’ibyo ashobora gukoresha iyo internet], kugera kuri 25 MB ku isegonda. Ndoli yavuze ko ‘‘Twasanze ari ngombwa ko tubasangisha internet mu rugo kuko ibihe tugezemo umuntu aba akorana n’abo badahuje amasaha ku buryo hari igihe bakenerana ariko atakiri mu kazi, ni byiza kugira internet mu rugo ku buryo woroherwa no gukora ibyo ushaka igihe cyose.’’ Kuva mu byumweru bibiri bishize, mu isuzuma ryo gutanga internet yo mu rugo, ingo zisaga 150 zarayihawe kandi abayigejejweho biganjemo ab’i Kigali banyuzwe n’imikorere yayo. Ati ‘‘Internet yo mu rugo urayikeneye, kuko nk’iya telefoni ushobora kuba uri kuyivugiraho ikagenda buhoro ariko iyo mu rugo ifite umuvuduko uri hejuru, buri wese ashobora kuyikoresho kandi mu buryo buhoraho.’’ Uwasabye ashobora guhabwa internet mu gihe kitarenze amasaha 48 ku bari mu Mujyi wa Kigali, mu gihe mu ntara bitarenza iminsi ine. Ikiguzi cyo guhabwa antene (point to point) igufasha kubona internet mu rugo rwawe, cyaramanuwe kivanwa ku 300 000 Frw ku biro gishyirwa ku bihumbi 50 Frw ku yo mu rugo. Iyo umuntu yayihawe hakurikiraho kugura ya yindi ya buri kwezi bitewe n’umuvuduko yifuza. MTN yatanze umurongo wa 3111 wo guhamagara ngo abakeneye ibisobanuro birambuye kuri internet cyangwa ubufasha bagerweho bwangu. MTN Rwanda ifite ubunararibonye bw’imyaka isaga 20 imaze itanga serivisi z’itumanaho mu Rwanda. Izwi muri serivisi zo guhamagara, internet, kwishyurana hifashishijwe uburyo bwa Mobile Money n’ibindi byagize uruhare rukomeye mu iterambere ry’ubukungu bw’u Rwanda. MTN ni wo muyoboro wa telefoni ukoreshwa na benshi mu Rwanda aho basaga miliyoni enye mu gihe internet yayo igera mu gihugu hose ku kigero cya 99%, ubariyemo ahakoreshwa 4G na 3.75G ndetse na fibre optique. Mu kwagura umuyoboro wayo, iyi sosiyete yashoye miliyari 130 Frw mu kubaka ibikorwa remezo mu myaka itanu."
14,urukundo,relationship,http://muhabura.rw/amakuru/urukundo/article/ese-wari-uzi-ibanga-ry-ibintu-abagabo-bakunda-ku-bagore-8745,Ese wari uzi ibanga ry’ibintu abagabo bakunda ku bagore babo?," Ubusanzwe abagabo muri kamere yabo ntibakunda ibintu by’iraha, ndetse ahanini usanga banashimishwa n’utuntu duto cyane, usanga akenshi tunagoye kutumenya, ariko urubuga rwa internet yourtango.com ruvugako hari ibintu 10 byoroheje abagabo bakunda kandi bakanezezwa nabyo.  Dore 7 muri byo ni ibi bikurikira : Kwitabwaho no kugaragarizwa urukundo Abagabo ngo bishimira kandi bagakunda abagore babitaho bakanabagaragariza urukundo harimo nko kumuha impano zitunguranye kabone n’ubwo yaba ihendutse, kumutegurira ifunguro akunda umutunguye, kumubwira ko akurutira abandi bagabo bose n’ibindi. .
Kwerekwa ko gukorana imibonano mpuzabitsina nabo ari iby’agaciro
Gukorana imibonano mpuzabitsina ni ingenzi ku bakundanye Burya ngo abagabo benshi bakunda abagore babereka ko bishimiye gukorana imibonano mpuzabitsina nabo bakabonako atari ukubihatira abagore babo ahubwo ko nabo baba babakeneye. Birabashimisha cyane kandi bakabikunda kuruta abagore basa n’aho babihatirwa cyangwa se batabyitayeho. Ukuri Burya ngo abagabo aho bava bakagera banga umuntu ubabeshya, ahubwo ubakoreye ikosa ugasaba imbabazi ubabarirwa vuba ariko ngo iyo akuvumbuye wamuhishe ukuri niho bishobora kuba bibi mu rukundo cyangwa se no murugo Umutuzo Burya ngo n’iyo baba bajya basahinda ariko bakunda abagore babaha umutuzo , kuko ngo bituma bumva baguwe neza, ntibakunda abagore babajagaraza, babatesha umutwe, ahubwo bifuza ababatwara gahoro. Gutegurirwa ifunguro rya nijoro Kuko ngo abagabo baba biriwe mu kazi burya ngo amafunguro ya saa sita ntakintu kinini amara mu kubagarira urukundo, ariko ngo iyo batashye bakitse imirimo baba bashaka ko abagore babo babitaho bakabategurira amafunguro. Aha rero ngo usanga bayafashe banezerewe kandi bikavuga byinshi mu buzima bwabo kuko ngo aricyo gihe baba babonye cyo gutekereza no kuruhuka bitonze.Ngo iyo umugabo abikorewe biramushimisha cyane Kumvwa
Bakunda gutegwa amatwi kuko ngo bibereka ko bahawe agaciro. Ubukwe"
5,imyidagaduro,entertainment,http://muhabura.rw/amakuru/imyidagaduro/article/uwabaye-miss-w-u-rwanda-2012-yanbitswe-impeta-y-urukundo,Uwabaye miss  w’u Rwanda 2012 yambitswe impeta y’urukundo asuka amarira(REBA AMAFOTO)," Miss Mutesi Aurore yambitswe impeta y’urukundo n’umusore bakundana
 Mutesi Aurore wabaye Nyampinga w’u Rwanda mu 2012 yambitswe impeta y’urukundo na Egide Mbabazi bamaze igihe kirekire bakundana amusaba kumubera umugore bakinjira mu buzima bazabanamo akaramata. Mu mpera z’umwaka wa 2014 byatangiye kuvugwa ko Miss Mutesi Aurore ari mu rukundo na Mbabazi Egide, ntibigeze babihakana cyangwa ngo bihishire dore ko kenshi wasangaga amafoto yabo ku mbuga nkoranyambaga ndetse banabwirana amagambo meza y’urukundo. Umuvandimwe wa Miss Mutesi Aurore abinyujije kuri Instagram [@gracekamu] yahishuye ibihe by’umunezero w’ikirenga uyu Nyampinga yagize ubwo yambikwaga impeta na Mbabazi Egide bitegura ku rushinga mu mafoto n’amashusho aherekejwe n’amagambo ashimangira ko yishimiye urugendo bagiye kwinjiramo. Yagize ati ""Ibyishimo ni ukubona murumuna wanjye yishimye nk’uku. Ku bw’urugendo rushya mwembi mutangiye, Imana yonyine niyo yabasha kugera ku mutima wanjye ngo imenye ibyiyumviro mbafiteho."" Mbabazi Egide yambikiye impeta Miss Mutesi Aurore muri Pariki ya Grand Canyon iherereye i Las Vegas muri Leta ya Nevada muri Leta Zunze Ubumwe za Amerika nubwo bo ubwabo bataragira icyo batangaza kuri aya makuru. Uyu mukunzi wa Mutesi Aurore, aherutse kuza mu Rwanda mu ntangiriro z’uyu mwaka muri gahunda zitandukanye zirimo gusura inshuti n’imiryango ndetse yagaragaye mu gitaramo cya Kayirebwa na Kidum


Uwabaye miss  w’u Rwanda 2012 yanbitswe impeta y’urukundo asuka amarira









Chief editor"
5,imyidagaduro,entertainment,http://muhabura.rw/amakuru/imyidagaduro/article/east-africa-got-talent-yamaganye-ibyatangajwe-na-leta-y-u,East Africa Got Talent yamaganye ibyatangajwe na Leta y’u Burundi ku itorero ry’abakaraza ryitwa Himbaza rivuza ingoma ...," Kompanyi ya Clouds Media International FZ itegura amarushanwa ya East Africa Got Talent yatangaje ko abavuza ingoma z’i Burundi muri iri rushanwa baje ku giti cyabo batoherejwe na Leta. Leta y’u Burundi kuwa kabiri yatangaje ko izakurikirana itorero - ryiganjemo Abarundi b’impunzi ziba mu Rwanda ryagaragaye rivuza ingoma muri iri rushanwa mu mpera z’icyumweru gishize. Minisitiri w’imico n’inkino mu Burundi yasohoye itangazo rivuga ko ""bagaya imyifatire y’itsinda ry’abantu bashatse kwiba no kwiyitirira umurishyo w’ingoma z’Uburundi"". Muri iri tangazo bavuga ko iryo tsinda ryoherejwe na Leta y’u Rwanda muri ariya marushanwa. Clouds Media International FZ yaraye itangaje ko kwinjira muri iri rushanwa byari bifunguriwe buri wese utuye muri Kenya, Rwanda, Tanzania na Uganda hatitawe ku bwenegihugu bwe. Iri tangazo rivuga ko ""abarushanwa biyandikisha ku giti cyabo, nta woherezwa na guverinoma iyo ariyo yose cyangwa ngo aseruke nk’uhagarariye igihugu mu buryo bwemewe"". Iyi kompanyi ivuga ko yisegura kuri buri wese wababajwe no kuba bariya bakaraza barinjiye mu irushanwa, ariko yo ishimishijwe n’urunyurane rw’impano cyane cyane izerekana imico y’aka karere. Gusa Itorero Himbaza ryagaragaye muri iri rushanwa rivuga ko ntacyo ririfuza gutangaza ku byarivuzweho kuko rikiri mu irushanwa. ’Got Talent’ ni amarushanwa aca kuri za televiziyo (reality TV show) yo kugaragaza impano nta vangura, yatangijwe mu 2006 n’umwongereza Simon Cowell. Mu 2014 igitabo cya Guinness World Records cyanditse ko ibiganiro bica kuri televiziyo by’iri rushanwa aribyo biganiro bigaragaza ibintu by’ukuri birusha ibindi byose byabayeho kwamamara. Ku nshuro ya mbere ubu byaje mu karere k’ibiyaga bigari batoranya abafite impano muri Kenya, Rwanda, Tanzania na Uganda bakarushanyiriza hamwe. Amashusho y’irushanwa ari kugaragara kuri za televiziyo yafashwe mu kwezi gushize kwa karindwi i Nairobi muri Kenya, ubu yarekanwa icya rimwe kuri televiziyo zimwe na zimwe zo muri ibi bihugu. Chief Editor/MUHABURA.RW"
5,imyidagaduro,entertainment,http://www.igihe.com/imyidagaduro/article/clapton-kibonge-yatangiye-gusohora-filime-umuturanyi-yanditse-mu-bihe-bya,Clapton Kibonge yatangiye gusohora filime “Umuturanyi” yanditse mu bihe bya #Gumamurugo," Hashize amezi asaga abiri [kuva ku wa 22 Werurwe 2020] leta ishyizeho ingamba zikomeye zirimo gufunga ibikorwa hafi ya byose mu gihugu hagakora ibyangombwa gusa nk’amavuriro n’amaguriro y’ibiribwa ndetse abaturage bose bagasabwa kuguma mu ngo. Kuva ku wa Mbere tariki ya 4 Gicurasi 2020 hanzuwe ko serivisi zimwe na zimwe zirimo ibikorwa bya leta n’iby’abikorera, amasoko na hoteli zisubukura imirimo. Mu gihe cya gahunda yo kuguma mu rugo, umunyarwenya akaba n’umukinnyi wa Filime, Clapton Kibonge, yakibyaje umusaruro yandika filime ye ya mbere. Yabwiye IGIHE ko muri icyo gihe yatekereje icyo yakora bitewe n’ubuzima yarimo agahitamo kwandika filime yise “Umuturanyi”. Yagize ati ”Igihe twari mu rugo erega wasangaga nta muntu mbona hafi usibye umuturanyi wanjye, naburaye ni we washoboraga kungoboka, iyo ndwara ni we wari kuntabariza ndamutse ntewe niwe wantabara.” “Umuturanyi” ni yo filime ya mbere, Clapton yashoyemo imbaraga ze akanayikina kuko mbere wasangaga akina izo bamwishyuye ameze nkuri mu kazi. Yakomeje avuga ko ""Iyi ni iya mbere yanjye kandi numva igihe cyari kigeze.” Iyi filime izagaragaramo abakinnyi banyuranye ariko biganjemo abafite impano nka Khalfan usanzwe ari umunyamuziki, Kamanzi Didier uzwi cyane muri Filime Nyarwanda n’abandi bakizamuka. Clapton avuga ko iyi filime izajya isohoka buri wa Mbere w’Icyumweru hanyuma ku wa Gatatu hasohoke ‘DayMakers Comedy’ nayo ikaba umusaruro w’ibitekerezo uyu mugabo yagize mu gihe cya Covid-19. Filime “Umuturanyi” yayobowe na Nsengumuremyi Valens. Agace ka mbere ka filime ""Umuturanyi"" ya Clapton Kibonge"
13,uburezi,education,http://kigalipost.com/Dore-uko-icyumweru-kizakugendekera-bitewe-n-igihe-wavukiye-Horoscope-821.html,"
Dore uko icyumweru kizakugendekera bitewe n’igihe wavukiye (Horoscope)
"," Iyi ni inkuru ngaruka-cyumweru ikubiyemo icyo abahanga mu byo kwitegereza ahazaza (les voyants) bavuga ku bizaba ku muntu uko icyumweru gitashye, ukurikije igihe yavukiye. Dore uko icyumweru cyo ku ya 08 kugeza ku ya 14 Mutarama, 2018 kizagenda.  Uwavutse hagati y’itariki ya 21 Werurwe na 19 Mata (Belier)  Mu rukundo  Muri iki cyumweru urukundo rwanyu muzarubamo nta bikabyo. Muziyerekana uko muri ndetse muzakuraho ugushidikanya kose abo mukundana bari babafiteho. Muzakenera ariko kwagura urukundo rwanyu bityo muzagirana ibiganiro byubaka n’abo mukunda. Kuri mwe ukuri kose muzishimira kukuvuga ahubwo munoze amagambo mukoresha mukuvuga. Mu butunzi Umutungo wanyu ushobora guhura n’amahirwe awuzamura muri iki cyumweru. Muzahura n’ibigeragezo binshi bibasaba gukoresha amafaranga mwibwira ko murimo kuvugurura ubuzima bwanyu. Muzabyitondere maze mubanze mubare neza mbere yo kugira amafaranga cyangwa undi mutungo wose musohora bitari ngombwa. Mu kazi Muri iki cyumweru muzumva mushaka cyane gushimwa bityo muzakora mutikoresheje ngo mubigereho. Akazi kanyu kazaborohera kandi muzabona ubufasha buturutse hirya no hino kandi muzabwakirane ineza gusa muzabanze mushishoze kuko siko bose bazaba babifuriza ibyiza gusa.  Uwavutse hagati y’itariki ya 20 Mata na 20 Gicurasi (Taureau)  Mu rukundo Muzanyurwa cyane mu rukundo kuko muzaruhundagazwaho yaba n’abo mukunda cyangwa se n’umuryango. Muziyumvamo icyizere cyinshi cyo gukomeza ubuzima kuko muzibona nk’abantu bakunzwe cyane. Muzafata umwanya wo kwiyegurira bya nyabyo uwo mukundana kandi bizabanyura mwembi mu gihe kirekire cyane. Mu butunzi Muzatangira gukora imibare ubabashisha gutangira gusohora amafaranga make cyane. Ibyifuzo byanyu byo gutera imbere no kugera kure bizababashisha kwiyima kugira ngo mubashe kwibikira iby’ejo. Mwitegure kandi kugira ibintu bitunguranye byo guhaha mu rugo. Mu kazi Gutekereza mu buryo bwiza bizabafasha mu kazi kanyu ka buri munsi muri iki cyumweru. Murasabwa kwitegereza cyane ibijyanye n’ejo hanyu mu murimo mukora kandi ibi mukabitangira nta gutinda kuko iki cyumweru ari icy’amahirwe kuri mwe.  Uwavutse hagati y’itariki ya 21 Gicurasi na 21 Kamena (Gemaux)  Mu rukundo Umutungo wanyu ushobora guhura n’amahirwe awuzamura muri iki cyumweru. Muzahura n’ibigeragezo binshi bibasaba gukoresha amafaranga mwibwira ko murimo kuvugurura ubuzima bwanyu. Muzabyitondere maze mubanze mubare neza mbere yo kugira amafaranga cyangwa undi mutungo wose musohora bitari ngombwa. Mu butunzi Muri iki cyumweru muzumva mushaka cyane gushimwa bityo muzakora mutikoresheje ngo mubigereho. Akazi kanyu kazaborohera kandi muzabona ubufasha buturutse hirya no hino kandi muzabwakirane ineza gusa muzabanze mushishoze kuko siko bose bazaba babifuriza ibyiza gusa. Mu kazi Muri iki cyumweru muzumva mushaka cyane gushimwa bityo muzakora mutikoresheje ngo mubigereho. Akazi kanyu kazaborohera kandi muzabona ubufasha buturutse hirya no hino kandi muzabwakirane ineza gusa muzabanze mushishoze kuko siko bose bazaba babifuriza ibyiza gusa.  Uwavutse hagati y’itariki ya 22 Kamena na 22 Nyakanga (Cancer)  Mu rukundo Muzigiramo impano yo kuvugisha ababikwiriye kandi muzabigiriramo amahirwe. Niba nta mukunzi mufite muzagira amahirwe cyane yo guhura n’abantu bazima. Ibi rero bizabafashe kongera ibiganiro n’umutima mwiza ndetse muzashyire imbere ibyo muzi neza ko mwifitemo byiza kandi byakurura ababakunda, bizabahesha kugira amahirwe yo guhura n’uwo mwamarana igihe kinini. Mu butunzi  Ubutunzi bwanyu buziyongera muri iki cyumweru cyane cyane bigendanye n’ingamba mufite zo kuzigama. Muri iki cyumweru igikomeye kizabagora ni ukugendana n’impinduka mu micungire no kugena uko mukoresha umutungo wanyu mwibanda ku kwizigamira cyane. Mushobora kuzabona amafaranga ku buryo buboroheye ariko ikizabagora ni ukumenya kuyakoresha uku bikwiye. Mu kazi Akazi kanyu muri iki cyumweru kazaba kihuta cyane kandi bizabashimisha cyane niba mukora ibyo mukunda, ariko niba ibyo mukora mubikoreshwa n’amaramuko gusa iki cyumweru kizabavuna cyane bityo murasabwa kwitonda cyane hato bitazabateranya n’abakoresha banyu. Muzashyiremo agatege bityo mwirinde ingaruka zaterwa no kwiteranya n’ababahemba.  Uwavutse hagati y’itariki ya 23 Nyakanga na 22 Kanama(Lion)  Mu rukundo Muri iki cyumweru urukundo rwanyu muzarubamo nta bikabyo. Muziyerekana uko muri ndetse muzakuraho ugushidikanya kose abo mukundana bari babafiteho. Muzakenera ariko kwagura urukundo rwanyu bityo muzagirana ibiganiro byubaka n’abo mukunda. Kuri mwe ukuri kose muzishimira kukuvuga ahubwo munoze amagambo mukoresha mukuvuga. Mu butunzi Umutungo wanyu ushobora guhura n’amahirwe awuzamura muri iki cyumweru. Muzahura n’ibigeragezo binshi bibasaba gukoresha amafaranga mwibwira ko murimo kuvugurura ubuzima bwanyu. Muzabyitondere maze mubanze mubare neza mbere yo kugira amafaranga cyangwa undi mutungo wose musohora bitari ngombwa. Mu kazi

Muri iki cyumweru muzumva mushaka cyane gushimwa bityo muzakora mutikoresheje ngo mubigereho. Akazi kanyu kazaborohera kandi muzabona ubufasha buturutse hirya no hino kandi muzabwakirane ineza gusa muzabanze mushishoze kuko siko bose bazaba babifuriza ibyiza gusa.  Uwavutse hagati y’itariki ya 23 Kanama na 22 Nzeri (Vierge)  Mu rukundo Ni byiza ko muri iki cyumweru mwirinda kwibikamo ibyifuzo byanyu ahubwo mukabigaragaza bityo mukimwa mutiyimye. Benshi muri mwe bazagera kure batigeze bagera na rimwe mu rukundo. Niba mufite abakunzi, bazabereka cyane urukundo ndetse no ku bumva mu mabanga y’urukundo. Ukwihangana kwanyu niko kuzabahesha gutuza mu rukundo kandi n’abo mukunda bazabiha agaciro. Mu butunzi
Muri iki cyumweru muzongera musubire mu mibare, mwitegereze neza aho amafaranga yanyu ajya ndetse n’inyungu abazanira. Mushobora kuzabona amafaranga mu buryo butunguranye kandi butangaje nk’inshuti ibarangiye ikiraka, amahirwe yo kubona umukiliya ubagurira umwe mu mitungo mwifuza kugurisha kandi byose biri mu nyungu zanyu. Mu kazi Muri iki cyumweru muzagira ibiganiro bibaha icyizere cyo gukemura ibibazo byinshi by’akazi ariko muzakenera n’ibihamya birenze amagambo kandi ibi muzabibona nimuramuka mwirinze guhisha ikibarimo. Guhanga udushya kwanyu bizabagirira akamaro muri iki cyumweru, ni byiza rero ko mwinjira neza mu ntekerezo zanyu maze ibitekerezo bije mukamenya kubibyaza umusaruro uko bikwiye.  Uwavutse hagati y’itariki ya 23 Nzeri na 22 Ukwakira (Balance)  Mu rukundo Iki cyumweru kizaba cyiza kandi gituje cyane mu bijyanye n’amarangamutima yanyu. Gusa ananone murasa n’abashaka guhangayikira cyane ejo hazaza h’urukundo rwanyu. Murasabwa kwita cyane kubyo mubona uyu munsi kuko aribyo bizabubakira ejo hakomeye. Mu butunzi 
 Muzatungurwa cyane n’uburyo iki cyumweru kizabagendekera mu bijyanye n’umutungo wanyu. Muzasobanukirwa neza n’aho ibyo mukuraho inyungu bituruka ndetse n’icyerekezo bigenda bifata. Niba mubona mwari mwarafashe icyerekezo kitari cyo ntimuzatinye kongera gutangira bundi bushya kuko ubuzima bwanyu buzubakira kuri icyo cyemezo. Mu kazi Muzagira amahirwe yo kumenya kandi muzakoresha neza ngo muzamure urwego muriho mu kazi mukora. Muzahura na bamwe bazabafasha mu gutera iyo ntambwe kandi bazabafasha kureba neza imbaraga mwifitemo. Hagati yo ku wa Kabiri no ku wa Gatanu muzakora cyane kandi muzibanda ku bizamara igihe kirekire ariko muzirikana ko umusaruro wabyo muzatangira kuwubona nyuma y’ibyumweru bibiri.  Uwavutse hagati y’itariki ya 23 Ukwakira na 22 Ugushyingo (Scorpion)  Mu rukundo Ni byiza ko muri iki cyumweru mwirinda kwibikamo ibyifuzo byanyu ahubwo mukabigaragaza bityo mukimwa mutiyimye. Benshi muri mwe bazagera kure batigeze bagera na rimwe mu rukundo. Niba mufite abakunzi, bazabereka cyane urukundo ndetse no ku bumva mu mabanga y’urukundo. Ukwihangana kwanyu niko kuzabahesha gutuza mu rukundo kandi n’abo mukunda bazabiha agaciro. Mu butunzi Muri iki cyumweru muzongera musubire mu mibare, mwitegereze neza aho amafaranga yanyu ajya ndetse n’inyungu abazanira. Mushobora kuzabona amafaranga mu buryo butunguranye kandi butangaje nk’inshuti ibarangiye ikiraka, amahirwe yo kubona umukiliya ubagurira umwe mu mitungo mwifuza kugurisha kandi byose biri mu nyungu zanyu. Mu kazi Muri iki cyumweru muzagira ibiganiro bibaha icyizere cyo gukemura ibibazo byinshi by’akazi ariko muzakenera n’ibihamya birenze amagambo kandi ibi muzabibona nimuramuka mwirinze guhisha ikibarimo. Guhanga udushya kwanyu bizabagirira akamaro muri iki cyumweru, ni byiza rero ko mwinjira neza mu ntekerezo zanyu maze ibitekerezo bije mukamenya kubibyaza umusaruro uko bikwiye.  Uwavutse hagati y’itariki ya 23 Ugushyingo na 21 Ukoboza (Sagittaire)  Mu rukundo
 Amarangamutima azababana menshi cyane muri iki cyumweru. Ibyo bazabakorera, ibyo bazababwira, uko bazabitaho ndetse n’impano bazabaha bizakangura cyane ibishashi by’urukundo bibarimo. Urukundo ruzaza ku mwanya wa mbere mubyo mukora niyo byaba bitameze neza cyane muzihutira gukemura ikibazo cyose mubona kibangamira uburyohe bw’urukundo rwanyu. Mu butunzi Muzashaka gutangira impinduka mu bijyanye no gukoresha amafaranga yanyu. Umuryango wanyu uzababera umujyanama mwiza kubyo mushidikanyaho bitandukanye. Nyubwo aba bazasa n’ababagira inama zibagoye ariko nizo zizabafasha kwiga neza ku igenamigambi ryanyu bityo mugire imyifatire ikwiriye mu gukoresha amafaranga. Mu kazi
Muri iki cyumweru murasabwa cyane gushyira ingufu mu mitekerereze ibafasha gufata imyanzuro yongera imbaraga mu kazi mushinzwe gutunganya. Muzarangwa n’imbaraga zidasanzwe zo gukemura ibibazo bimaze iminsi byarababereye ingutu mu kazi. Ntimuzaheze ubufasha ubwo aribwo bwosemuzahabwa kuko buzaza bwuzuza imbaraga zanyu bityo ibintu birusheho kugenda neza kurusha uko mwabyirundaho bikaba byababaho byinshi.  Uwavutse hagati y’itariki ya 22 Ukuboza na 20 Mutarama (Capricorne)  Mu rukundo
 Nubwo ibiganiro byanyu bizasa n’ibitameze neza, muzabasha kugumana cya kibatsi cy’urukundo. Muzasa n’abiyibagirwa kugira ngo munezeze abo mukunda. Ibi bishobora kugera kure bigatuma uwo mukundana abyitwaza cyane hanyuma namwe mukaba mwakwisubiraho bikabatera gutekereza ibindi. Mu butunzi Ntabwo muzatagaguza umutungo wanyu ahubwo muzashyiraho amategeko y’icungamutungo akomeye azafasha umuryango wanyu kumererwa neza no kutagira icyo ubura. Mushobora kandi kwinjiza amafaranga mu buryo bubatunguye mu mpera z’iki cyumweru. Mu kazi
 Muri iki cyumweru nta kintu na kimwe muzemera ko kibavangira mu kazi. Muzagira amahame mashya yihariye azabagenga kandi ntimuzakundira uwo ariwe wese kubabuza kuyakurikiza, ibi bikazabafasha guhindura byinshi ku buzima bwanyu bwa buri munsi bw’akazi.  Uwavutse hagati y’itariki ya 21 Mutarama na 18 Gashyantare (Verseau)  Mu rukundo
 Muri iki cyumweru muzahura n’abantu mudahuje imico ariko nibo bazabaviramo inshuti nziza. Muzaryoherwa n’ubuzima bwo kugira uwo mukundana. Muziyumvamo umutima wo koroherana maze murusheho kuryoherwa n’ubuzima bw’urukundo ruzira intonganya. Muzatekereza byinshi binezeza abo mukunda. Mu butunzi Iki cyumweru muziyumvamo inyota ikomeye yo gutera imbere maze muhereye ku kugabanya ibyo muhaha bitari ngombwa cyane, mutangire gutekereza kuzigama umutungo wanyu. Muzagira amahirwe yo kunoza ubuzima bwanyu bwo guhaha no gusohora umutungo. Mu kazi Iki cyumweru kizabahira cyane ku murimo. Kubo bishobokera ni byiza ko mwasubira mu ishuri mukongera ubumenyi cyane cyane mu byo mukunda. Mushobora kwiyumvamo integer nke mu mubiri ariko akazi kanyu niba mugakunda kazabibagiza ibyo bibazo murusheho gukora neza.  Uwavutse hagati y’itariki ya 19 Gashyantare na 20 Werurwe (Poissons)
  Mu rukundo Ni byiza ko muri iki cyumweru mwirinda kwibikamo ibyifuzo byanyu ahubwo mukabigaragaza bityo mukimwa mutiyimye. Benshi muri mwe bazagera kure batigeze bagera na rimwe mu rukundo. Niba mufite abakunzi, bazabereka cyane urukundo ndetse no ku bumva mu mabanga y’urukundo. Ukwihangana kwanyu niko kuzabahesha gutuza mu rukundo kandi n’abo mukunda bazabiha agaciro. Mu butunzi Muri iki cyumweru muzongera musubire mu mibare, mwitegereze neza aho amafaranga yanyu ajya ndetse n’inyungu abazanira. Mushobora kuzabona amafaranga mu buryo butunguranye kandi butangaje nk’inshuti ibarangiye ikiraka, amahirwe yo kubona umukiliya ubagurira umwe mu mitungo mwifuza kugurisha kandi byose biri mu nyungu zanyu. Mu kazi  Muri iki cyumweru muzagira ibiganiro bibaha icyizere cyo gukemura ibibazo byinshi by’akazi ariko muzakenera n’ibihamya birenze amagambo kandi ibi muzabibona nimuramuka mwirinze guhisha ikibarimo. Guhanga udushya kwanyu bizabagirira akamaro muri iki cyumweru, ni byiza rero ko mwinjira neza mu ntekerezo zanyu maze ibitekerezo bije mukamenya kubibyaza umusaruro uko bikwiye. Ni aha mpiniye, ahasigaye mugire icyumweru gihire! Ni aho mu cyumweru gitaha."
14,urukundo,relationship,http://muhabura.rw/amakuru/urukundo/Zimwe-mu-ntandaro-z-ubusambanyi-hagati-y-abagabo-n-abakozi-bo-mu-rugo,Zimwe mu ntandaro z’ubusambanyi hagati y’abagabo  n’abakozi bo mu rugo," Hakunze kumvikana cyane abagabo baryamana n’abakozi babo bo murugo rimwe na rimwe bakabatera inda,yewe kuri ubu kimaze gufata intera mu bibazo bituma ingo nyinshi muri iki gihe zitagira umutekano kuburyo usanga abashakanye bashwana bya hato na hato bikagera n’aho ingo zisenyuka burundu.
Biragoye  ko uwo wabibaza  atahita yumva neza  ibyo umubajije  bitewe  n’uko  ataba  ashaka kukumenera ibanga,gusa bamwe  bavuga ko igituma abagore bagirira abahungu  babakorera mu rugo urugwiro ari uko  abagabo nabo atari shyashya  aho batagikora inshingano zabo  mu rugo. 
  Aha hari ubuhamya butandukanye bwatanzwe n’impande zitungwa agatoki ndetse n’impuguki mu by’imibanire yo mungo.
  Kampire Devota(si izina rye)  ni umukobwa umaze imyaka itanu akora akazi ko mu rugo mu Mujyi wa Kigali. Uyu avuga ko  ahantu hose yagakoze  mu ngo  ni abagabo babiri gusa bamusabye ko baryamana . Aha  yagize ati “Mu ngo enye maze gukoramo, nahuye n’abagabo babiri bansaba ko twaryamana . Uwa mbere nabonaga abiterwa nuko nta kazi yagiraga tukirirwana mu rugo kandi umugore aza atinze ari njye ubazwa byose ariko sinamwemereye.”
 Uwa kabiri we ngo yamusabye kumubwira impamvu imutera kumwifuza kandi afite umugore mwiza n’ubwo yazaga gake kuko yakoreraga kure, ngo amubwira ko nta mpamvu yo guhora urya indyo imwe kandi inzu yuzuye ibyo kurya, uyu ngo yaje no kugera ku mugambi we ariko abonye umugore we azabimenya amuha amafaranga aramwirukana. Undi  mukobwa  Avuga ko yatewe inda na shebuja kuko nyirabuja yari yaragiye kwiga atahaba. Avuga ko yamaranye umwaka n’igice na shebuja nyuma shebuja aza kumubwira ko ubuzima butakomeza gutyo nyirabuja aje, ko azajya amufashiriza iwabo. Ati “Mabuja yari yaragiye kwiga, bari bafite umwana umwe w’imyaka itatu, aramunsigira ambwira ko nta kibazo nzakomeza kubana neza na ‘boss’ kuko umwana wabo yarankundaga kandi babona nzi kumwitaho, ubwo nakomeje kubana na ‘boss’ mu nzu, hashize amezi atatu mabuja agiye nibwo yaje kunsaba ko turyamana. Nahise nemera kuko naramutinyaga kandi yambwiraga ko nta kibazo tuzajya dukoresha agakingirizo ariko byaje kurangira bibaye akamenyero tuba nk’umugore n’umugabo dore ko ari nanjye wamwitagaho muri byose.”
 Akomeza agira “Hashize umwaka n’igice yaje kumbwira ko mabuja agiye kuza kandi tutakomeza kubana gutyo ahari, ansaba ko nsubira iwacu hanyuma akajya amfasha kurera umwana ndetse yanankenera akanyoherereza amafaranga tugahura. Yarabyubahirije kuko nyuma yajyaga ampamagara ndetse akananyoherereza amafaranga ariko rimwe narwaje umwana ndamuhamagara ngira ngo mumenyeshe ndamubura hashira nk’ukwezi. Naje kugaruka aho bari batuye bambwira ko bagiye hanze mubura gutyo, naje kubona ubuzima butazoroha umwana musigira iwacu ngaruka mu kazi ngo njye mubonera icyo yambara.”
  Ubuhamya bwa Clarisse we butandukanye n’ubw’agenzi be
 Clarisse  mu buhamya  bwe  yagize  ati “Ubu nacitse  ku gukorera  ingo zirimo  abagabo, natangiye  gukora akazi  ko  mu rugo mu mwaka  wa 2014, aho nabanje  mbere  yo  kujya  aho  nkora  ubu nabanaga n’umugabo  n’umugore  ariko  nkahora  mbona  batajya  bishimana. Ubwanjye  nari ntarabona  umugore na  rimwe  asekera  umugabo  we  cyangwa  ngo  umugabo  yereke  umugore  ko  amukunze,ni  njye  watekaga, nkamesera  umugabo, nkatera  ipasi, yewe  n’icyumba  umugore  yajyaga  kugenda  akansigira  urufunguzo  ngo  ngitunganye  kugera  ku  makariso  yabo  ni  njye  wayamesaga… Umwana  muto  wabo  yari  afite  imyaka ine ariko ntibajyaga  bisanzura  ku mubyeyi  n’umwe  kuko  wasangaga  banyishimiye  kurusha  nyina"". 
 Yungamo ati""Rimwe umugore yari yatinze gutaha, umugabo yaje kunyegera  ambwira  ko  umugore  we  ngo nta kigenda ngo ntabwo amushimisha mu buriri, ngo ntamubona iyo amukeneye, ngo  amuhoza ku nkeke…ngo namumara ako gahinda kuko n’ubundi abona ari njye umumenya. Narabyanze  ndetse mbibwira mabuja, ariko icyambabaje ni uko ari njye wahindutse umunyamafuti maze  mabuja  ambwira
ko nshaka kumurarurira umugabo, yarankubise ndetse banyirukana batanampembye amezi atatu bari bandimo.”  Icyo abagabo bavuga kuri iki kibazo
  Kamali Claude atuye mu Gatenga avuga ko ahanini usanga abakozi bo mu rugo barahindutse nk’abagore kuko baharirwa inshingano ubusanzwe zireba umugore mu rugo. Uyu avuga ko iyo umukozi amaze kubona ari we wita ku rugo rero kandi abona mumeranye neza nawe arabyifuza akifuza gukundwakazwa nk’uko ubikorera umugore wawe. Aha rero iyo hagize akantu gato kabaho k’agatotsi hagati yanyu bishobora kuba imbarutso umugabo akaba yakwigira ku mukozi kuko amuri hafi, nk’uko Kamari akomeza abivuga. Kamali ati “Burya umugore wese iyo yifuje umugabo akora byose ngo amugereho kandi akenshi biramuhira. Umukozi ushaka shebuja biramworohera kuko aba ari (rivale de proximité) uwo muhanganye ukuri hafi, kuko aba areba uko nyirabuja yiyitaho, nawe mu bushobozi bwe aragerageza kandi aba azi uko umugabo babana ameze n’ibyo yishimira. Akenshi kuri iki gihe usanga hari n’abakozi baba baraje gukora mu ngo ariko bafite intego yo gutwara abagabo b’abandi.”
 Yakomeje agira ati “Iyo urimo gukina n’ikipe uzi aho yoroshye kuyitsinda biroroha. Umukozi aba azi shebuja cyane azi na nyirabuja akamenya ibyo nyirabuja adakora ubundi we agashyira ingufu muri ibyo. Nyirabuja aba nyirabayazana noneho n’umukozi akabigiramo uruhare. Ikindi ni mu gihe aba ashaka kwihorera ku mugore wenda yamwimye kugira ngo amwumvishe.”
 Muneza Marcel wo mu Gatenga nawe asanga ibi biterwa n’uko n’uko  akenshi umukoze ari uko ariwe ugaragara cyane mu mirimo yo murugo aho anakora no mucyumba nk’umugore we  ikindi kandi ngo abagabo bagira umutima woroshye. Yagize ati “Ni gute umukozi azagukoropera icyumba uraramo, akagusasirira, akamenyera umugabo amakariso, amasogisi…ngo wagiye kwiga, ngo wagiye muri bya bindi byateye ubu ngo za ‘bridal shower’… wenda tureke imirimo yo kumesa guteka n’ibindi bisaba umwanya munini kandi nabyo mu gihe wabonye umwanya wabikora ariko niba umugabo atashye agasanga umukozi ahennye mu cyumba arakoropa, arasasa uburiri azabona ko n’ibindi yabishobora nyine abimubaze kuko abagabo tugira umutima woroshye.”
 Akomeza agira ati“Abagabo baryamana n’abakozi babo ahanini babiterwa n’uruhare rw’umugore iyo atamufata neza, ugasanga ahanini ariyo mpamvu abagabo bakunda indaya kuko nta soni zigira, burya biba byiza iyo umugore abaye indaya imbere y’umugabo we! Abagabo ni nk’abana bashimishwa n’utuntu duto, indaya iba ikurusha iki se? Si akarimi keza gusa? Kera umugore yatekeraga umugabo, akamumenyera uruhisho ariko ab’ubu ntubibabaze.”
 Gusa ariko nanone ngo ntihakirengagizwa uruhare rw’umugabo n’ubwo ngo atari runini kuko ngo uwaba asanzwe adafite ingeso ntago byamworohera gusuzuguza umugore yashatse amukunda imbere y’umukozi. Aha ngo usanga hari abagabo bahora bumva bakeneye kumenya abagore batandukanye bigatuma bahitamo abakozi kuko boroshye kubageraho kandi kenshi baba banabatinya. Twahirwa Maurice yagize ati “Abana b’abakozi bamwe baba ari batoya mu myaka no mu gihagararo ku buryo itandukaniro naryo ryagira uruhare mu bijyanye n’amabanga yo mu myanya ndangagitsina (umugore w’abana 16 igitsina cye nkeka ko gitandukanye n’icy’uw’abana 5) hari n’abagabo rero bahorana amatsiko yo kumva uko ahandi bimeze noneho ugasanga ku mukozi kumugeraho byoroshye cyane kandi bitamusaba byinshi kumubona.”  Icyo abagore babivugaho  Ibi kandi bishimangirwa na bamwe mu bagore twaganiriye bavuga ko bamwe muri bagenzi babo batakimenya inshingano zabo, gusa na none ngo ntabwo icya mbere ari ukujya guta ishema imbere y’umukozi. Clemence ni umukozi w’Ikigo cyigenga, yagize ati “Abadamu muri iyi minsi twaretse inshingano zacu, uti gute? Inkweto zimenywa n’umukozi, amasogisi, ipasi…ugasanga arategurira umugabo buri kimwe cyose ugasanga umukozi arabikora yiryamiye. Umugabo umwitayeho nawe amwitaho, niba umukozi ari we utegura icyayi n’ibindi azamugirira urukundo abone wa mugore ntacyo amaze.”
 Nirere we yagize ati “Iri terambere riradukoraho, gusa na none umugabo ujya kuryamana n’umukozi sinumva ko akwiye kwitwa umugabo! Ariko na none natwe abagore dusigaye twarateshutse ku byo dushinzwe kuko umugabo agushaka n’ubusanzwe uwo mukozi yari amufite, ugomba gukora byose nk’umufasha! Ariko numva mu gihe bitabaye ugomba kwegera umugore wawe ukamukebura byanze kandi urukundo rurihangana!”
 Clementine ni umubyeyi ufite abana babiri, nawe avuga ko uretse kuba ari ingeso ubundi abagore usanga bitwaza umunaniro n’akazi kenshi ntibakorere ingo zabo. “Biragoye ariko wabikora, ariko usanga umuntu agera mu rugo akiyicarira hariya ibintu byose bigakorwa n’umukozi, umunaniro ukuye mu kazi cyangwa izindi mvune ntabwo zikuraho ko ugomba gukora ibyo usabwa nk’umugore imbere y’umugabo wawe.”


Icyo impuguke mu mibanire abivugaho
"
11,iyobokamana,religion,http://muhabura.rw/amakuru/iyobokamana/article/mu-ntangiriro-z-ukuboza-2018-nibwo-hasakaye,Wa mupadiri uherutse gusezera kuri uyu murimo agiye gukora ubukwe n’umukobwa bakuranye," Padiri Nambajimana Donatien, wakoreraga ubutumwa muri Paruwasi ya Nyamasheke muri Diyosezi ya Cyangugu, uherutse gusezera uyu murimo w’ubusasurodoti akiyemeza inzira y’umukirisitu usanzwe ku mpamvu yise ize bwite agiye gukora ubukwe n’umukobwa bakuranye. Mu ntangiriro z’Ukuboza 2018 nibwo hasakaye iyo nkuru ariko gusezera uwo murimo w’abihayimana ntibyagarukiye aho, ahubwo Nambajimana yahise ava muri Kiliziya Gatolika ayoboka Itorero Angilikani, ubu asengera muri Paruwasi ya Remera. Gusa icyatumye asengera mu rindi torero nk’uko bamwe babivuga ni uko Kiliziya Gatolika itari gupfa guha umugisha isezerano rye n’uwo yihebeye, cyane ko yari yarayisezeranyije kuba umusaserudoti iteka ryose nk’uko iyo bagiye kwinjira muri uyu murimo basezerana babivuga."
1,politiki,politic,http://www.igihe.com/diaspora/ibikorwa/article/abanyarwanda-baba-muri-amerika-batanze-miliyoni-zisaga-45-frw-zo-gufasha,Abanyarwanda baba muri Amerika batanze miliyoni zisaga 45 Frw zo gufasha abagizweho ingaruka na COVID-19," Mu gukumira ko iki cyorezo cyarushaho gukwirakwira mu gihugu, Guverinoma y’u Rwanda yafashe ingamba zirimo gufunga ibikorwa bitandukanye, ingendo zitari ngombwa zirahagarikwa, bigira ingaruka ku bantu benshi cyane cyane abaryaga ari uko uwo munsi bakoze. Guverinoma yahise itangira kugoboka bene abo bantu. Ubu imirimo myinshi imaze gusubukurwa, iheruka ni ingendo z’abamotari nubwo zigifunzwe mu turere twa Rusizi na Rubavu. Umuvugizi wa Diaspora nyarwanda muri Amerika akaba na Visi Perezida w’Umuryango w’Abanyarwanda baba muri uwo mugabane, Emmanuel Muvunyi, yavuze ko bashimira Perezida Paul Kagame ku mbaraga n’ibyiza akomeje kugeza ku gihugu, harimo n’ingamba zo kurinda ubuzima bw’abaturarwanda mu kurwanya ikwirakwira ry’icyorezo cya COVID-19. Yavuze ko bijyanye n’ingamba u Rwanda rwafashe, rwabaye icyitegererezo birenga na Afurika, mu gihe nko kuri Amerika, kubera uburangare no gutinda gushyiraho ingamba zo kwirinda ikwirakwiza rya Coronanavirus, iki cyorezo gikomeje guhitana imbaga y’abantu benshi. Yakomeje ati “Natwe nk’abanyarwanda batuye muri Amerika mu mpanuro nyakubahwa Perezida wa Repubulika adahwema kutugezaho, abatuye muri diaspora ni uko aho duherereye twaje guhaha ubwenge, ubumenyi no gushaka imibereho, dusabwa gusubiza amaso inyuma tukibuka n’aho dukomoka n’imiryango twasize inyuma, kutibagirwa igihugu cyatubyaye, kuko ni cyo cyatugize abo turi bo.” Ni muri urwo rwego bishyize hamwe bakusanya inkunga yo gufasha abaturarwanda babikeneye, kubera ingaruka za Coronavirus. Yakomeje ati “Abanyarwanda batuye ku mugabane wa Amerika bazakomeza gushyigikira gahunda za Leta ziteza imbere imibereho yabaturarwanda ndetse n’igihugu muri rusange.” Mu ibaruwa bandikiwe n’Umunyamabaga wa Leta muri Minisiteri y’Imari n’Igenamigambi ushinzwe Imari ya Leta, Richard Tusabe, ku wa 29 Gicurasi 2020, Guverinoma y’u Rwanda yashimiye aba banyarwanda ku musanzu batanze. Yakomeje ati “Mu izina rya Guverinoma y’u Rwanda, ndifuza kubashimira nabamenyesha ko twakiriye umusanzu wanyu ungana na USD 47.918,04, mu guhangana n’ingaruka zirimo guterwa n’icyorezo cya COVID-19 binyuze mu bikorwa byo kwita ku mibereho y’abaturage.” Iki cyorezo cyageze mu Rwanda muri Werurwe, kugeza ubu abamaze kwandura ni 397, mu gihe abantu babiri bamaze guhitanwa n’iyi ndwara."
1,politiki,politic,http://www.igihe.com/politiki/article/umuzimu-wasaritse-abarwanya-u-rwanda-uzorohera-twagiramungu-na-rusesabagina,Umuzimu wasaritse abarwanya u Rwanda uzorohera Twagiramungu na Rusesabagina bihuje?," Amasezerano hagati y’ishyaka RDI Rwanda Rwiza, rya Twagiramungu na MRCD, igizwe na RRM ya Nsabimana Callixte ‘Sankara’, ufungiwe mu Rwanda, PDR Ihumure na CNRD Ubwiyunge ya Gen. Irategeka Wilson wiyomoye kuri FDLR, yasinywe kuri uyu wa Kabiri i Bruxelles mu Bubiligi. MRCD niyo Nsabimana ‘Sankara’, yari abereye umuvugizi na Visi Perezida wa kabiri. Ifite ishami rya gisirikare ryitwa FLN, ikaba ari umutwe w’iterabwoba wagabye ibitero mu Majyepfo y’u Rwanda, bigahitana abaturage icyenda, 19 bagakomereka ndetse n’imitungo myinshi igasahurwa indi ikangizwa. Uwari umuvugizi w’uyu mutwe Nsabimana yumvikanye ku maradiyo ya BBC na VOA, n’imbuga nka YouTube yigamba ibyo bitero, avuga ko ari ibya FLN iyobowe na Habimana Hamada. Umusesenguzi mu bya politiki y’ibiyaga bigari, akaba impuguke mu itangazamakuru, Albert Rudatsimburwa, avuga ko kuba Twagiramungu yahisemo kwihuza ku mugaragaro n’umutwe w’iterabwoba, MRCD, bisobanura ko atakiri muri politiki gusa ahubwo yinjiye no mu iterabwoba. Avuga ko Twagiramungu yifuza guhirika ubuyobozi bw’u Rwanda ariko akaba yarabuze uko abigenza, bityo akaba yihuje n’abandi babimazemo iminsi, ariko ku bwe iri huriro ntacyo ryageraho. Ati “Ni amagambo gusa, ni ukuvugira kuri radiyo hirya no hino ariko ntacyo bivuze, nta n’ikintu gifatika gihari”. Inenge kuri Rusesabagina na Twagiramungu Rudatsimburwa avuga ko aba bagabo bose bafite inenge izingiye ku ‘bushobozi buke’ butuma ubufatanye bwabo ntacyo bwageraho. Mbere ya Jenoside yakorewe Abatutsi mu 1994, Paul Rusesabagina yari umuntu usanzwe, yavukiye i Murama ya Gitarama ku wa 15 Kamena 1954, ariko nyuma yagiye gutura i Bruxelles mu Bubiligi na Leta Zunze Ubumwe za Amerika. Uburyo abantu bamuzi bwahinduwe cyane na filimi Hotel Rwanda yamukinweho nk’uwarokoye abantu 1268 muri Hôtel des Mille Collines, abayobejwe nayo batangira kumuhundagazaho ibihembo kugeza kuri ‘Presidential Medal Award of Freedom’, yahawe na Perezida George W. Bush wa Amerika mu Ugushyingo 2005. Rudatsimburwa agaruka ku mateka ya Rusesabagina akavuga ko atari umunyapolitiki, ahubwo yari umuntu wakoreraga hôtel akaza kugirwa igitangaza na filimi bityo agatangira kwibaza ko uwo muntu uri muri filime ari we kandi atari we. Ati “Ni ukwisumbukuruza gusa kandi nta bushobozi afite uretse ko yabonye abantu bamwumva kuko bibaza ko ari wawundi wo muri filime ariko mu banyarwanda nta kintu avuze, ntacyo bamuziho uretse ibyo ahwihwisa mu maradiyo gusa n’ahandi”. Akomereza kuri Twagiramungu, akavuga ko we yabaye umunyapolitiki kuva kera ariko ubu akaba ari ‘umunyapolitiki wasigajwe inyuma n’amateka’, kuko uko u Rwanda rwateye imbere ntacyo bimubwiye akiri mu bya kera yari yaramenyereye ku ngoma zindi. Mu nteruro imwe Rudatsimburwa ati “Nta hantu bishobora kubageza kuko nta ruhare bafite no ku banyarwanda”.  Umuzimu wasaritse abarwanya u Rwanda bazawukira? Si ubwa mbere abatavuga rumwe n’ubutegetsi bw’u Rwanda, bifatanyije bagashyiraho amahuriro ngo bahuze imbaraga bagere ku mugambi wabo ariko bikarangira bishwanyutse ntacyo bigezeho. Ingero ni nyinshi cyane. Ntawe utazi uko RNC ya Kayumba Nyamwasa yashwanyutse. Uguterana amagambo hagati ya Dr Théogène Rudasingwa na Kayumba Nyamwasa, bari bahuriye muri RNC, mbere y’uko bacikamo ibice, byatumye n’abo bizezaga ibitangaza bacika intege. Aha niho havutsemo amashyaka atemewe mu Rwanda arimo na RRM ya Nsabimana, nayo yacitsemo ibice mbere y’ifatwa rye kubera ubwumvikane buke, gusuzugurana no kutemera uburyo abayobozi bishyira mu myanya. Hari kandi n’amatiku hagati y’abasivili n’abahoze mu gisirikare. RRM igizwe n’abantu ahanini bavuye mu Rwanda bahunze ibyaha bakoze cyangwa andi makosa. Twagiramungu ubwe nawe yashinze ihuriro ry’amashyaka atavuga rumwe na Leta y’u Rwanda (CPC), ryari rigizwe na FDLR, UDR, RDI, CNR, na PS Imberakuri, igice cya gatatu. Abarigize baje kunaniranwa nawe bamushinja igitugu. Muri rusange iyo ugiye kwitegereza umuzimu wasaritse aya mashyaka, ni ugupingana no kuryana, buri wese arwanira kuba ku isonga no guhabwa ibyubahiro by’umukuru w’ishyaka cyangwa uzayobora igihugu igihe bageze ku butegetsi. Rudatsimburwa yongeraho izindi mpamvu abashinga aya mahuriro ntacyo bageraho ari uko ikibagenza ari inyungu zabo bwite, kwitwaza iturufu y’amoko n’intege nke basanganywe. Ati “Ubundi mu mvugo zabo usanga nka Rusesabagina afite akantu ko kuzana iby’amoko, RNC usanga ikibazo bafite ari umuyobozi mukuru. Ni uguhuza gusa ariko ubona ko bafite intege ziri hasi cyane, bakibaza ko guhuza imbaraga byatuma bazamura urwego rw’imbaraga zabo ariko akenshi ubona ko kuba ari abantu bifitiye gahunda zabo bwite, birangira akenshi bashwanye kuko hari aho batazahuza”. Rudatsimburwa akomeza agira ati “Ntibafite ingengabitekerezo ifatika yatuma babona n’imfashanyo, birangirira aho. Mu by’ukuri (Twagiramungu), aba ashaka kwihuza n’abandi kuko nta bushobozi na buke afite, niwe wenyine wibaza ko izina gusa rikurura ariko hashize imyaka 25 uriya muntu ntabwo azwi, ntawe yakurura, nta na benewabo yakurura.” Avuga ko FPR Inkotanyi yashobotse bitewe no guhuza mu bitekerezo byari bifitiye akamaro abanyarwanda bose yaba abari impunzi n’abandi bari mu gihugu babaho mu buzima bw’ingoma ya Habyarimana. Ati “Niyo mpamvu FPR yakuruye abantu n’ubushobozi bw’abo bantu. Ikindi harimo n’abantu bafite ubunararibonye bw’uko niba byanze muri politiki hari uko babikora bakurikije ubushobozi bwo gushoza intambara. Abandi ntabyo bafite, akenshi banafashwa n’abantu bashaka kugirira u Rwanda nabi ariko nabo kubera aho u Rwanda rugeze nta ngaruka yindi bifite uretse gukerereza iterambere ryabo”. U Budage ntibwakwicarana n’abahoze ari aba-Nazi Twagiramungu n’abandi bafatanyije kurwanya ubutegetsi bw’u Rwanda, ntibasiba kumvikana bavuga ko bazagaruka mu Rwanda habaye ibiganiro. Rudatsimburwa asanga ntaho ibi biganiro byahera kuko u Rwanda rudaheza kandi ruhora rushishikariza impunzi n’abari mu mahanga gutaha, bityo n’abo bashaka ibiganiro bakwiye gutaha niba hari icyo bahindura ku cyerekezo cy’u Rwanda, bakagikora. Icyakora avuga ko harimo n’abantu kuganira na bo byagereranywa no kuvuga uti ‘u Budage bw’iki gihe bukwiye kwicarana n’abahoze ari aba-Nazi cya gihe cya Hitler’ kuko abuzukuru babo babisabye. Abo Twagiramungu yifatanyije nabo harimo abashyiriweho impapuro mpuzamahanga zibata muri yombi, Rudatsimburwa avuga ko nta kabuza uyu musaza agomba gufatwa nk’umuterabwoba kuko kuba yifatanyije nabo bivuze ko yemera ibyo bakora. Kugeza ubu ikibazwa ni ikidasanzwe ubufatanye bwa MRCD na RDI Rwanda Rwiza buzanye ku buryo bidatinze abantu batazumva iri huriro ryatewe n’umuzimu wasaritse abarwanya u Rwanda, nabo bagacikamo ibice."
12,ibidukikije,environment,http://www.igihe.com/ibidukikije/article/u-rwanda-rugeze-he-rukumira-imyuka-yangiza-ikirere-n-ibikoresho-bikonjesha,U Rwanda rugeze he rukumira imyuka yangiza ikirere n’ibikoresho bikonjesha ikoreshwamo?," Aya masezerano agamije ko ibinyabutabire bya Hydrofluorocarbons (HFCs), akenshi bituruka mu byuma bikonjesha nka za frigo, ibitanga ubuhehere bizwi nka ‘Air Conditioner’ n’ibindi byacika burundu ku Isi, guhagarika ikora n’ikoreshwa ry’iyi myuka bikaba bishobora kugabanya dogere 0.5 ku gipimo mpuzandengo cy’izamuka ry’ubushyuhe bw’Isi mu myaka 100. Umuyobozi Mukuru w’Ikigo cy’Igihugu gishinzwe Ubuziranenge (RSB), Murenzi Raymond, aheruka kubwira IGIHE ko ikigo ayobora gifatanya n’igishinzwe kubungabunga ibidukikije (REMA) mu gukumira ko iyo myuka ikomeza kwinjira mu gihugu. Ati “Ubu rero iyo myuka iza muri ibyo byuma bikonjesha cyangwa se iza mu kubisana ntikinjira mu Rwanda kuko itemewe. Byumvikane ko ubu turimo kuyirwanya ndetse n’aho iri turimo kugenda dusobanurira abayifite ingaruka zayo kugira ngo aho ikoreshwa izagere igihe twihaye yarashize burundu.” Umuyobozi ushinzwe amabwiriza n’ubuziranenge muri REMA, Uwera Martine, yabwiye IGIHE ko hari imyuka imwe yamaze guhagarikwa burundu kwinjizwa ku butaka bw’u Rwanda. Ati “Ibyuma bikoresha umwuka [Gaz] witwa R22 birakumiriwe kwinjizwa ariko umwuka wo urinjizwa habanje gusaba uruhusa muri REMA. Hari ibindi byaciwe burundu byakoreshaga uwitwa R12 na R11. Ibyo yaba ibikoresho cyangwa umwuka bikoresha nta na kimwe cyemerewe kwinjira ku isoko ry’u Rwanda.” Yasobanuye ko impamvu uyu mwuka wa R22 ucyinjira mu gihugu mu gihe ibikoresho bikonjesha biwukenera byakumiriwe ari uko hari ibyinjijwe mbere kandi bigifite igihe cyo gukoreshwa. Ati “Tugomba kuba twabihagaritse burundu bitarenze 2030. Ubwo rero urumva, ntabwo umwuka bikoresha twahagarika kuwinjiza burundu. Tugomba kugera icyo gihe uwo mwuka tuwinjiza mu gihugu ku kigero cya 0%.” Uyu muyobozi yasobanuye ko hazashyirwaho gahunda yo guca burundu ibikoresho bikoresha uwo mwuka byinjijwe mbere mu gihugu ku buryo bizagera mu 2030, ababisanganywe nabo batakibikoresha. Ati “Ubu abantu bari kugura frigo n’ibindi byuma bitanga ubuhehere, turi kubashishikariza gukoresha izikoresha imyuka igezweho ku rwego mpuzamahanga. Ubu zamaze kugera ku isoko nta mpungenge n’imwe ihari, twe dufite n’icyizere ko tuzanagera icyo gihe abantu baramaze gutangira gukoresha izigezweho.” Kuba ubusanzwe ibyuma byinshi bikonjesha bimara igihe kitarenze imyaka 20, uyu muyobozi avuga ko bitanga icyizere ko bizagera mu 2030 nta muntu ugikoresha ibi byuma byahagaritswe kwinjira mu gihugu mu 2009. REMA ivuga ko hari inyigo igiye gukora izagaragaza ingano y’ibikoresho bikonjesha, bikoresha umwuka uhumanya biri ku butaka bw’u Rwanda."
8,ubukerarugendo,tourism,http://www.igihe.com/ubukerarugendo/ahantu-nyaburanga/article/u-rwanda-ku-mwanya-wa-mbere-mu-bihugu-bizasurwa-cyane-muri-afurika-mu-2020,U Rwanda ku mwanya wa mbere mu bihugu bizasurwa cyane muri Afurika mu 2020," Uru rutonde rwatangajwe ku wa 7 Ugushyingo 2019 rugaragaza ibihugu 30 bifite ibintu bikurura abakerarugendo, bitanga icyizere ko bizasurwa cyane kurusha ibindi mu 2020. Ibihugu byatoranyijwe muri uyu mwaka byatangajwe muri iki cyumweru ku rubuga TravelLemming.com rusanzwe ruteza imbere urwego rw’ubukerarugendo, mu muhango wabereye mu Bwongereza. Ku mwanya wa mbere hatoranyijwe Georgia, igihugu kiri hagati y’u Burayi na Aziya nk’igitanga icyizere cyo kuzasurwa cyane mu 2020 kubera urunyurane rw’imisozi iri mu gace ka Caucasus kandi kikagira imijyi ihendutse kuyibamo. Iki gihugu ngo gikunda gusurwa cyane hagati ya Mata n’Ukwakira. Iki gihugu gikurikirwa na Nova Scotia, Intara yo muri Canada ifite ibice bikunze gusurwa cyane birimo Pariki y’Igihugu ya Cape Breton n’ibindi. Ni igace k’ikirwa kihariye ku bwiza gakondo n’inyubako zitangaje gakunda gusurwa cyane muri Kamena n’Ukwakira. U Rwanda ruza ku mwanya wa kane inyuma Cook Islands iherereye mu Majyepfo y’Inyanja ya Pacifique. Ibirwa byihariye ku kugira umucanga wo kwidagaduriraho, ukundwa n’abakerarugendo cyane. U Rwanda rwihariye ku ngagi zo mu Birunga, Pariki ya Nyungwe n’izindi ngoro ndangamurage, Urwibutso rwa Jenoside yakorewe Abatutsi n’ibindi bikunzwe n’abakerarugendo, rukurikirwa na Kyrgyzstan, Equateur, Suède, n’ibindi. U Rwanda rukunze gusurwa cyane guhera mu Ukuboza hagati kugera mu ntangiriro za Gashyantare no muri Kamena na Nzeri. Umuyobozi w’Ishami ry’Ubukerarugendo mu Kig0 cy’Igihugu cy’Iterambere (RDB), Belise Kariza, yavuze ko “Twishimiye kwakira iki gihembo no kuba mu bihugu bya mbere bizasurwa n’abakerarugendo mu 2020 nk’uko byagaragajwe na travel bloggers.” Yakomeje agira ati “Iki gihembo tugisangiye n’abanyamuryango bose ba gahunda yo kumenyekanisha u Rwanda (Visit Rwanda), abashinzwe kubungabunga urusobe rw’ibidukikije n’ibinyabuzima, abakora mu bukerarugendo, amahoteli bagira uruhare buri munsi mu gutuma u Rwanda ruba ahantu hadasanzwe ho gusurwa.” Kariza yavuze ko ku batarasura u Rwanda bahawe ikaze kugira ngo baryoherwe n’ubwiza karemano, umuco n’urusobe rw’ibinyabuzima birurimo.  Mu mpamvu u Rwanda rwatoranyijwe mu bihugu byahawe iki gihembo harimo kuba World Economic Forum iheruka kurushyira ku rutonde rw’ibihugu bifite umutekano muri Afurika kandi RwandAir ikaba iteganya mu 2020 gufungura icyerekezo gishya cya Kigali- JFK muri New York, ku kibuga mpuzamahanga cyitiriwe John F. Kennedy. Umwe mu bagize akanama nkemurampaka ka Travel Blogger katoranyije u Rwanda, Amarachi Ekekwe, yavuze ko rukomeje kugira impinduka zikomeye mu rwego rw’ingendo z’indege muri Afurika mu byiciro bitandukanye. Ati “Bizaba bishimishije gusura Kigali ukareba impinduka zitangaje n’imbaragaga ishyira mu kwita kuri Pariki z’igihugu.” Undi mu bagize akanama nkemurampaka Amanda Mouttaki, yavuze ko ‘U Rwanda ruri ku mwanya wa mbere w’ibihugu nzasura muri Afurika nkibonera byinshi mu mico itandukanye, ubwiza karemano bwarwo n’ubw’ingagi zikurura benshi, hari n’ibindi byinshi birimo ingoro z’umuco gakondo abantu bahasanga.’ Igihugu cya Afurika kiza hafi ni Namibia iri ku wa 13 mu gihe Ethiopia yo iri ku mwanya wa 30."
9,umuco,culture,http://www.igihe.com/umuco/article/rutangarwamaboko-yakoze-umuhango-gakondo-wo-gutura-umuganura-abakuru-amafoto,Rutangarwamaboko yakoze umuhango gakondo wo gutura Umuganura abakuru (Amafoto)," Umuganura  ni Umuhango ukomeye mu mateka y’u Rwanda rwo hambere  ari nacyo cyatumye Leta y’Ubumwe bw’Abanyarwanda iwugarura ndetse ikawushyiriraho itegeko riwuha imbaraga ku buryo ku munsi wo kuwizihiza mu gihugu hose haba hari ikiruhuko. Uyu munsi mukuru udasanzwe ushushanya ubumwe bw’Abanyarwanda. Ni umuhango wizihizwa buri wa gatanu wa mbere w’ukwezi kwa Kanama buri mwaka. Mu 1925 ubwo ubukoloni bwazaga mu Rwanda nibwo umuganura wacitse, leta zikurikiyeho ntizabiha imbaraga, leta y’ubumwe bw’abanyarwanda irangajwe imbere na Paul Kagame niyo yongeye kuwugarura. Rutangarwamaboko yakoze ibidasanzwe  mu  Bibungo bya Mukinga, mu Murenge wa Nyamiyaga, mu Karere ka Kamonyi ho mu Ntara y’Amajyepfo aho avuka ahakorera ibirori byo gutura umuganura ababyeyi bitungura benshi ku gasozi kose k’iwabo. Rutangarwamaboko yabwiye IGIHE ko ibi yakoze ari ukugarura umuco wabagaho kera mu muganura abana bagatura ababyeyi babo. Ati “Ni ukugarura umuco wa kera mu muganura aho abana baturaga umuganura ababyeyi babo nk’ikimenyetso cyo gushima imbuto n’imigisha babahaye, noneho ababyeyi bakawubasangiza.” Agaya benshi mu rubyiruko bamara gukura bakajya kwiga mu mahanga cyangwa se kuba i Kigali ababyeyi babo ntibongere kubaca n’irihumye bakazapfa bikubye kandi barabyaye. Mu byo uyu muryango mugari wa Rutangarwamaboko waganuye harimo umusaruro mwiza w’umwe mu bana bavuka muri uyu muryango wari wasoje icyiciro cya kabiri cya kaminuza witwa Uwase Niyonigenera Clenie wanakoze ubushakashatsi bwashimwe na benshi kuko yatangije uburyo bw’ikoranabuhanga buzajya butuma abantu badatonda umurongo ku bitaro bishyura nk’uko byagendaga ahubwo bigakorwa mu kanya gato kuri telefoni. Umuganura wo hambere Mu muco nyarwanda ukiri umwimerere utarinjirirwa n’ibyateye, ababyeyi iyo babyaraga abana barabareraga bakabakuza, bakazanabubakira nabo bakaba abantu bakuru. Mu kububakira rero babahaga imbuto nkuru z’u Rwanda mu gihe babatekeshaga zirimo; uburo, Amasaka, Isogi n’Inzuzi.” Bababatongeraga babatuka imigisha bati “Bana bacu dore imbuto tubahaye muzabibe mweze, muzatunge mutunganirwe, muzabyare muheke, muzagire ubugiri n’ubugwiza maze namwe muzabone ibyo mutanga nk’uko namwe mubihawe”. Abana rero iyo bamaraga kubaka bakaremya, bakabyara bagaheka, bagahinga bakeza, bagahaha bakaronka, ntabwo barekeraga aho gusa ahubwo mu mpera za buri mwaka w’Umuganura wa Kinyarwanda, bazirikanaga ikintu gikomeye bakorewe gitumye bariho. Bakazirikana  isoko baturukamo, bakibuka abakuru maze bakegeranya imitwa n’abana n’inshuti n’abandi b’umuryango buri wese aho atuye bagahurira ku mubyeyi wabo mukuru bamutuye amature y’ishimwe ko imigisha yabatutse yinononsoye, ko baje gushimira kubaho kwabo n’uburere buruta ubuvuke bahawe, ko baje kuzirikana ko bafite aho bakomoka ndetse ko Abakuru batariho nabo batabaho. Bagatura  ababyeyi ayo mature agizwe na za mbuto nkuru, bagatura amata n’inzoga z’uburyo butandukanye cyane ikigage nk’amazi y’amasaka, bagatura amafu y’amasaka n’uburo maze bagasusurutsa ababyeyi batyo urugo ntirwigunge ngo n’uko abana barushizemo kuko bakuze bakubakirwa ingo zabo ahubwo bagahora iteka bashishira ababahaye kubaho, ibyo rero bikaba ariwo mugenzo witwaga ‘Gutura Umuganura’ mu muhango w’Umuganura. Iyo  abana bamaraga gutura ababyeyi ayo mature, ababyeyi nabo bafataga kuri ya fu bakavugira umutsima abana bakabazimanira n’ibyo kunywa cyane amata n’ikigage bikaba ari byo byitwa Gutanga Umuganura. Abana baturaga umuganura abakuru, abakuru nabo bakawutanga bakawusangiza abana n’inshuti n’abaturanyi b’umuryango bikaba ari ikimenyetso cyiza cyasigasiraga ubumwe bw’umuryango ntutatane, ntugire amakimbirane kandi yanaza bakayacoca kuko abasangiye batarasana. Ubwo kandi ababyeyi bakongera kubaha imbuto bazabiba ubutaha no kongera kubahesha imigisha y’Imana y’i Rwanda ngo bazahorane ishya n’ihirwe nabwo bazongere babone ibibatungisha n’ibyo batura nabo bagatanga bagatungisha abandi no gutura abakuru babatungishije kuko ngo indinda ari ebyiri mu muco nyarwanda: Ndinda Dawe na Ndinda mwana. Rubanda narwo rwaturaga umuganura abatware nabo bakawutura Umwami nawe akabona akaganuza rubanda, ko ari nako abana batura umuganura ababyeyi nabo bakabona bakabaganuza. Ibi bikaba ikimenyetso gikomeye ko Igihugu cyawe kiguha ibyo wagihaye. Rutangarwamaboko asanzwe ari umushakashatsi, umwigisha w’ubuzima bushingiye ku muco akaba n’inzobere mu by’umuco, amateka, imbonezabitekerezo (Filosofiya) n’ubuzima bwa muntu bushingiye ku myizerere, imyumvire, imitekerereze, imyitwarire ndetse n’imigirire. Ni nawe  watangije kandi akaba n’Umuyobozi Mukuru w’Ikigo Nyarwanda cy’Ubuzima Bushingiye Ku Muco, Kigamije Iterambere ry’Igihugu rishingiye ku muco biturutse mu bushakashatsi yakoze ku muco n’ubuzima ubwo yasozaga kaminuza. Umwaka ushize nabwo yakoze  ibirori bimeze nk’uko byagendaga hambere mu gusohora umwana no kumwita amazina. Ubwo yitaga izina umwana we  w’umukobwa bamwita w’imfura ye yise ‘Rutangarwamaboko Umugiramana’ mu gushimangira ko afite amahirwe n’imigisha ikomeye ku bwo kuba yaravukiye mu Rwanda."
2,imikino,sport,http://kigalipost.com/Lionel-Messi-yahishuye-uko-yakiriye-kuba-Barcelona-itarabashije-kugura-Neymar.html,"
Lionel Messi yahishuye uko yakiriye kuba Barcelona itarabashije kugura Neymar
"," Kabuhariwe Lionel Messi, yahishuye ko yifuzaga bikomeye ko Neymar yagaruka i Camp Nou ariko atazi neza niba ubuyobozi bwa FC Barcelona bwaba bwarakoze ibishoboka ngo ibi bigerweho. Ibi ’La Pulga’ nk’uko bamwe mu bakunzi be bamwita yabitangaje mu kiganiro kihariye yahaye Sport, aho uyu munya-Argentine ubusanzwe uzwiho kudakunda kuganira n’itangazamakuru yagarutse cyane ku makuru yavugishije benshi mu bakunzi ba ruhago yerekeye igaruka rya Neymar muri FC Barcelona ariko isoko ry’impeshyi ryo kugura abakinnyi rigafunga bidakunze, uyu munya-Brezil akaguma muri PSG. ""Mvugishije ukuri, nibyo. Nari gushimishwa nuko Neymar agaruka. Numva ababirwanije kandi ni ibisanzwe nyuma y’ibyabaye byose hamwe na Ney, uburyo yavuye mu ikipe n’uburyo yadusize. Ni ibisanzwe kandi birumvikana ko hari abantu benshi barwanya igaruka rye. Ariko urebye ku ruhande rwo mu kibuga (sportif), Neymar kuri njye ni umwe mu bakinnyi beza ku  isi ndetse kumugira mu ikipe yacu byari kongera amahirwe yacu yo kugera ku musaruro twifuza kugeraho."", Messi aganira n’iki kinyamakuru kegamiye ku ntara ya Catalan ibarizwamo FC Barcelona.

Messi na Neymar bagiranye ibihe byiza muri FC Barcelona ndetse bahinduka inshuti Bitandukanye n’ibyakunze kugarukwaho mu itangazamakuru, Messi yanyomoje ko atigeze asaba abayobozi b’ikipe ye kugarura byanze bikunze Neymar. ""Havugwa byinshi…Gusaba ko agurwa (Neymar), sibyo. Ariko kandi twabiganiriyeho hagati yacu mu rwambariro ubwo twumvaga ko hari ayo mahirwe y’uko yagaruka. Twatanze ibitekerezo byacu ku kuba tubishyigikiye cyangwa tudashaka iryo garuka. Ariko ntabwo twigeze na rimwe tubwira ubuyobozi ko bagomba kumugura. Nta na kimwe twategetse (…) Ndi umukinnyi mu bandi. Ntabwo ari njye usaba ibyagakozwe. Ikintu kimwe gusa nifuza ni ugukomeza gutwara ibikombe."", Messi

Ubutatu bwabo, Messi, Neymar na Luis Suarez bwararyanaga Uyu kabuhariwe wa Barça yahamije ko Neymar ""yifuzaga kugaruka"", ashingiye ku biganiro byihariye bagiye bagirana, gusa Leo Messi avuga ko ku ruhande rw’ubuyobozi  bw’iyi kipe atazi neza niba bwarakoze ibishoboka byose ngo ibashe kumugarura. “Ntabwo mbizi. Mu kuri sinzi niba ikipe yarakoze ibyashobokaga byose kuko ntabwo mfite amakuru menshi ajyanye n’uburyo ibiganiro byagendaga (hagati ya PSG na Barcelona)”.
 Ikindi Messi yagarutseho muri iki kiganiro ni igurwa ry’Umufaransa Antoine Griezmann muri FC Barcelona avuye muri Atletico Madrid aho benshi mu bakurikiranira hafi bari bagiye bahamya ko abakinnyi benshi bakomeye mu rwambariro rw’iyi kipe batamushakaga muri abo hakaba harimo na Messi ubwe. Messi utashakaga kwinjira cyane muri iki kibazo yasubije umunyamakuru ati ""Simuzi cyane (Antoine Griezmann). Ukuri ni uko bagiye (abandi bakinnyi ba FC Barcelona) mu mikino itegura shampiyona. Ubwo nazaga nari naravunitse ndetse sinitozanyaga n’abandi. Bagiye gukina imikino ya gicuti kandi ubwo bagarukaga twabonanye gake mu rwambariro. Ntabwo nari mu myitozo. Tuzagira umwanya wo gusangira ibintu byinshi."" Ikiganiro kirambuye cya Messi"
2,imikino,sport,http://kigalipost.com/Qatar-2022-Amavubi-yanyagiye-Seychelles-ibitego-10-mu-mikino-ibiri-ahita.html,"
Qatar 2022: Amavubi yanyagiye Seychelles ibitego 10 mu mikino ibiri ahita yerekeza mu matsinda
"," Mu rugamba rwo gushaka itike yerekeza mu matsinda yo gushaka itike y’igikombe cy’isi 2022 muri Qatar, ikipe y’igihugu y’u Rwanda, Amavubi yashimangiye intsinzi yayo inyagira Seychelles ibitego 7-0 mu mukino wo kwishyura wabereye kuri stade ya Kigali i Nyamirambo, byasangaga 3-0 yari yayitsindiye iwayo mu mukino ubanza. Ni umukino byari byitezwe ko Amavubi agomba kwitwaramo neza akongera kwiyunga n’abakunzi bayo bataherukaga kuyabona atsinda imbere yabo. Ntibyatinze kuko ku munota wa 16 gusa w’igice cya mbere Bizimana Djihad yafunguye amazamu nyuma ya coup franc yari itewe neza na Muhadjili Hakizimana. Ku munota wa 27 Kagere Meddie yatsinze igitego cya kabiri cyahise gikurikirwa n’icya Jacques Tuyisenge nyuma y’amasegonda make ndetse uyu musore anatsinda igitego cya kane ku munota wa 33 ari nako igice cya mbere cyarangiye. Igice cya kabiri kigitangira ahagana ku munota wa 52 Meddie Kagere yatsinze igitego cya 5, mu gihe Yannick Mukunzi yaje gutsinda icya gatandati ku munota wa 56. Igitego cy’agashinguracumu cyatsinzwe na Muhadjili Hakizimana ku munota wa 79.

11 babanjemo, uhereye ibumoso: Emery Bayisenge, Yannick Mukunzi (yasimbuwe na Niyonzima Olivier Sefu), Djihad Bizimana, Ombolenga Fitina, Manishimwe Emmanuel (Mangwende), Kagere Meddie (yasimbuwe Sugira Ernest), Rwatubyaye Abdoul (yasimbuwe na Manzi Thierry), Kevin Muhire, Muhadjili Hakizimana, Kimenyi Yves na Jacques Tuyisenge Nyuma y’iyi ntsinzi u Rwanda rwahise ruba imwe mu makipe 14 yabashije gusanga izindi kipe 26 zo zitanyuze muri iri jonjora ryaciyemo amakipe yari ahagaze nabi muri Afurik ku rutonde ngarukakwezi rwa FIFA, bityo zihita ziba ikipe 40 ari zo zizavamo amatsinda 10 y’amakipe ane azashaka itike y’igikombe cy’isi. Ikipe 10 za mbere zizaba zazamutse ari iza mbere muri aya matsinda, hazongera habe tombola izahuza ebyiri ebyiri maze eshanu zizitwara neza abe arizo zizaserukira Afurika mu gikombe cy’isi. Uretse u Rwanda dore andi makipe yabonye iyi tike: Ethiopia,Tanzania, Equatorial Guinea, Liberia, Malawi, Zimbabwe, Djibouti, Mozambique, Angola, Togo, Guinea-Bissau, Sudan na Namibia."
10,imideri,fashion,http://www.igihe.com/fashion/article/umunyarwandakazi-ari-guhatanira-top-model-europe-2019,Umunyarwandakazi ari guhatanira ‘Top Model Europe 2019’," Top Model Europe riri mu marushanwa akomeye cyane i Burayi yerekeye ibyo kumurika imideli gusa ntabwo ari kenshi umunyarwanda yagize amahirwe yo kuyitabira ngo bimenyekane nka Mukamurigo Marie Chantal wageze mu cyiciro cya nyuma muri uyu mwaka. Si urugendo rwari rworoshye kuri we kuko yatoranyijwe mu bamurika imideli 3000 mu bihugu bitandukanye i Burayi bari bitabiriye, aza gutsinda ajya mu cyiciro cya nyuma kiri gushakishwamo uzahiga abandi mu 150 bari guhatana. Ati “ Ubusanzwe murika imideli, kandi kugira ngo bagufate ni ukuba wujuje ibisabwa. Mu gutangira twageraga mu 3 000. Bagendeye ku bintu bitatu basanga ndabyujuje, hanyuma turarushanwa bagenda batoranya tuza gusigara tungana n’abantu 150.” 
Muri ibyo bagenderaho harimo kuba uhatana yiyekerekana uko ari, kuba ari umunyamideli wabigize umwuga ndetse no kwerekana igitabo gikubiyemo umushinga wawe. Avuga ko ari intambwe ikomeye cyane kuko hari n’abandi benshi bashakaga kuba bahatana muri iri rushanwa ariko bakabura amahirwe. Ubusanzwe avuka i Rwamagana. Afite imyaka 28 y’amavuko, aba mu Bubiligi gusa afite ubushabitsi mu Mujyi wa Rubavu ndetse akenshi akunda no kuza mu Rwanda. Avuga indimi esheshatu zirimo Igifaransa n’Icyongereza akaba inzobere mu Buforomo, ariko yiyeguriye ibyo kumurika imideli. Ubu akorana na Agence z’ibijyanye n’imideli nyinshi n’ikomeye i Burayi yitwa People Choice ikorera mu Bubiligi. Mukamurigo aganira na IGIHE yagiriye inama abakora ibijyanye n’imideli mu Rwanda gukomeza gukora cyane no kwiga. Ati “Muri rusange ukuntu bihagaze ntabwo ari bibi kuko bafite ubushake ariko hakenewe byinshi byo kwiga.” Mukamurigo ari guteganya gushinga ishuri ryigisha ibijyanye no kumurika imideli no gutanga amahugurwa ndetse bibaye amahire akabona ibikenewe byose muri Kanama uyu mwaka uyu mushinga we yawutangira. Ati “Kuri gahunda yanjye hagati ya Kanama no mu Ukuboza 2019 nzaba namenye uko bihagaze kuko hari byinshi bisabwa, ariko nk’abana b’Abanyarwanda bashishikariye gukora akazi nkunda kandi nkora ngomba kubafasha.” Ibirori nyir’izina byo gutoranya Top Model Europe 2019 Mukamurigo Marie Chantal ari guhatanira, bizaba ku wa 17 Werurwe 2019. Top Model mu 2018 yabaye Léa Vanderroost wahigitse abandi bari bahatanye."
4,ubuzima,health,http://kigalipost.com/Goma-Bwa-mbere-hagaragaye-umurwayi-wa-Ebola.html,"
Goma: Bwa mbere hagaragaye umurwayi wa Ebola
"," Mu Burasirazuba bwa Repubulika Iharanira Demokarasi ya Congo i Goma, umujyi uhana imbibi n’akarere ka Rubavu mu Ntara y’Uburengerazuba bw’u Rwanda, hagaragaye umuntu udwaye Ebola. Ni amakuru yahamijwe na Minisiteri y’Ubuzima muri iki gihugu ndetse na OMS nyuma y’isuzuma rya laboratwari. Uyu murwayi ni umupasiteri w’imyaka 46 wageze muri aka gace mu gitondo cyo kuri iki Cyumweru cyashize avuye ahitwa Butembo, kamwe mu duce twashegeshwe n’iyi ndwara. Minisiteri y’Ubuzima muri RDC yasabye abaturage gukomeza kuba maso no kurangwa n’ituze. Ubuyobozi kandi bwavuze ko ibyago byo kuba iyi ndwara yakwirakwira cyane muri uyu mujyi wa Goma biri hasi cyane kuko uyu murwayo yabonywe byihuse ndetse n’abandi bagenzi 18 bari kumwe muri bus bahise bamenyekana ndetse baratangira gukurikiranwa kuva kuri uyu wa Mbere tariki ya 15 Nyakanga 2019 nkuko itangazo rya Minisiteri y’Ubuzima yabishimangiye mu itangazo yashyize hanze."
2,imikino,sport,http://muhabura.rw/amakuru/sport/article/umutoza-wa-rayon-sports-yemerewe-amasezerano-nyuma-yo,Umutoza wa Rayon Sports yemerewe  amasezerano nyuma yo gushima umusaruro we," Umutoza wa Rayon Sports w’agateganyo Ivan Minnaert agiye guhabwa amasezerano mashya nyuma yo gushima umusaruro we mu mikino mike amaze kuyitoza
 Ikipe ya Rayon Sports nyuma yo gusezererwa n’ikipe ya Mamelodi Sundowns, benshi bakemeza ko iyi kipe yitwaye neza ugereranyije n’urwego iyo bayikanaga isanzwe iriho, umutoza wa Minnaert byamuhaye amahirwe yo kuguma kuba umutoza mukuru w’iyi kip
Umunyamabanga uhoraho w’ikipe ya Rayon Sports Itangishaka Bernard, yatangaje ko bashimye umusaruro w’umutoza Ivan Jacky Minnaert watozaga nk’umutoza w’agateganyo wari mu igeragezwa ""Ntabwo umusaruro ari muke, ahubwo tubona ko ari mwiza, kuko mwabonye ko n’umupira dukinnye n’iyi kipe yajujubije abandi, n’umutoza wabo yaje aratubwira ngo turi mu makipe yamugoye, kandi n’umutoza (Minnaert) yabigizemo uruhare, urumva ko tugomba kumuha amasezerano."" Umutoza Ivan Minnaert yaje mu ikipe asimbuye Olivier Karekezi uheruka gutandukana n’iyi kipe agahita yisubirira muri Sweden, aho yari yahawe inshingano zo gukina imikino ya Shampiona ibiri irimo uwa Gicumbi na Marines yose yatsinze, ndetse n’imikino ya Mamelodi Sundowns. Niyomugabo Albert"
1,politiki,politic,http://kigalipost.com/Perezida-Kagame-yakiriye-David-Luiz-na-Didier-Drogba-mu-bihe-bitandukanye.html,"
Perezida Kagame yakiriye David Luiz na Didier Drogba mu bihe bitandukanye
"," Nyuma yaho muri iki cyumweru U Rwanda rugize umugisha wo kwakira ibihangage bibiri muri ruhago, Didier Drogba wakanyujijeho muri Chelsea na David Luiz na we wubatse amateka muri Chelsea, PSG, ubu akaba ari kubarizwa muri Arsenal, Kuri uyu wa Gatanu tariki ya 11 Ukwakira 2019 bakiriwe n’umukuru w’igihugu, Perezida Kagame. Nkuko imbuga nkoranyambaga z’ibiro by’umukuru w’igihugu zabitangaje, ku ikubitiro Perezida Kagame yakiriye Umunye-Brazil David Luiz wari uherekejwe n’umukunzi we ndetse na nyina baraye bageze mu Rwanda ku mugoroba wo kuri uyu wa Kane.

Perezida Kagame yakiriye David Luiz, umukinnyi wa Arsenal wa mbere usuye u Rwanda mu bakiri mu kibuga

David Luiz yaje mu Rwanda aherekejwe n’umukunzi we, nyina ndetse n’inshuti yabo, Perezida Kagame ari kumwe na Clara Akamanzi uyobora RDB bakaba babahaye ikaze

David Luiz yahaye Perezida Kagame impano y’umwambaro wa Arsenal uriho numero ’23’ yambara ndetse n’izina PK bisobanuye Paul Kagame Ntihatangajwe icyo baganiriye, gusa ibiro by’umukuru w’igihugu, Village Urugwiro byavuze ko ""Perezida Kagame yakiriye umukinnyi wa Arsenal David Luiz uri mu gihugu ku bw’amasezerano y’ubufatanye  hagati y’iyi kipe n’u Rwanda binyuze muri #VisitRwanda.""

Uruzinduko rwa David Luiz mu Rwanda rufitanye isano n’amasezerano yo kwamamaza ubukerarugendo bw’u Rwanda Arsenal yasinyanye n’u Rwanda Mu masaha yakurikiyeho kandi ni bwo Perezida Kagame yakiriye Umunye-Cote d’Ivoire Didier Drogba n’itsinda bari kumwe. Uyu mugabo washinze fondasiyo yitiriye izina rye ’Didier Drogba Foundation’ ari mu Rwanda kuva ku mugoroba wo ku wa Gatatu aho yari yaje mu ihuriru ry’urubyiruko nyafurika ’YouthConnekt Africa Summit’ aho yaganirije urubyiruko rwitabiriye iri huriro aruha impanuro.

Perezida Kagame asuhuza Didier Drogba

Bagiranye ibiganiro mbere y’uko Drogba ava mu Rwanda 
Mbere y’uko abonana n’umukuru w’igihugu, David Luiz yasuye urwibutso rwa Jenoside rwa Kigali aho yashenguwe n’icuraburindi ryagwiriye u Rwanda, gusa avuga ko ""binatanga isomo rikomeye kubona uburyo abanyarwanda bunze ubumwe bagafatanya kubaka ahazaza habo n’ah’abandi"", maze abashimira mu izina ry’umuryango wa Arsenal


Amafoto David Luiz yasangije abamukurikira kuri Instagram ubwo yari ku rwibutso rwa Jeneside yakorewe Abatutsi rwa Kigali"
4,ubuzima,health,http://www.igihe.com/ubuzima/coronavirus/article/leta-yatangiye-gupima-coronavirus-mu-bamotari-mbere-y-uko-basubira-mu-muhanda,Leta yatangiye gupima Coronavirus mu bamotari mbere y’uko basubira mu muhanda," Inama y’Abaminisitiri yo ku wa 18 Gicurasi 2020 yemeje ko ingendo zihuza Intara n’Umujyi wa Kigali zizongera gusubukurwa ku wa 1 Kamena, ndetse ko ari na wo munsi moto zitwara abantu zizemererwa kongera gukora. Mu gihe habura iminsi ibarirwa ku ntoki ngo moto zongere gutwara abagenzi, kuri uyu wa Kabiri bamwe mu bamotari bapimwe Coronavirus, kugira ngo hirindwe ko bazaba intandaro yo gukwirakwiza iki cyorezo. Minisitiri w’Ubuzima Dr Ngamije Daniel, yavugiye kuri televiziyo y’igihugu ko igituma abamotari bari gusuzumwa ari uko bizwi ko bazahura n’abantu benshi, bityo akaba ari ngombwa ko hamenywa uko bahagaze mbere yo gutangira imirimo yabo. Ati “Turashaka rero kugira itsinda risaga nka 1000 banyanyagiye mu mujyi ahangaha, buri gihe tuzajya dusuzuma turebe muri bo niba nta wanduye kuko bazaduha amakuru niba nta cyorezo cyaba kiri mu baturage, kuko ukuntu bagenda bahura n’abantu babatwara, nihagira umumotari wandura bizaduha amakuru y’uko hari ikibazo kiri mu baturage”. Yakomeje agira ati “Twabasuzumye, ubu twabifashe nk’igipimo fatizo muri kiriya cyiciro cy’abamotari, tuzabikurikirana buri gihe kugira ngo turebe uko icyorezo cyaba gihagaze mu Mujyi wa Kigali ndetse n’ahandi.” Minisitiri Ngamije avuga ko gusuzuma abamotari kandi bigamije kumenya uko ubwandu buhagaze muri bo, aho hafashwe ibipimo bimwe hagendewe ku myaka, aho batuye, ku buryo bizatanga ishusho y’uko icyorezo cyaba gihagaze mu bamotari. Umuvugizi wa Polisi y’u Rwanda, CP Kabera Jean Bosco, yavuze ko hari umuco abamotari bakwiye kujyana ku itariki ya 1 Kamena 2020, wo gukaraba intoki, kwambara agapfukamunwa no kubahiriza intera. Ati “Bagomba kumva ko uwo muti wo gukaraba intoki bawufite, icya kabiri ni uguhana intera...kumva ko bagomba kwambara agapfukamunwa. Nibajyane umuco wo kumva ko amasaha yashyizweho ntarengwa yo kuba bavuye mu muhanda ari umuco”. Umuyobozi wa Ferwacotamo, Ngarambe Daniel, yavuze ko abamotari biteguye yaba mu buryo bazahagarara neza muri metero imwe, gukaraba ndetse no kugendana umuti wo gukaraba ‘alcohol’, ku buryo umugenzi ashobora gukaraba ndetse ugapuriza muri casque. Ati “Ibyo byose turi kubitegura ku buryo uzatega moto azaba yumva ko ubwirinzi buhari kandi ntagire impungenge ko ashobora kwandura ari kuri moto, kubigisha uburyo bashobora kuzaba bafite agapfukamunwa n’umugenzi utagafite ntibamutware”. Ngarambe yavuze ko hari uburyo buzakoreshwa mu kwishyura moto bwa ‘cashless’, aho hari uburyo bwo gushyira mubazi kuri moto ku buryo izajya yereka umugenzi amafaranga agiye kwishyura noneho hagakoreshwa ikoranabuhanga umuntu adafata amafaranga mu ntoki. Imibare yo kuri uyu wa Kabiri yerekana ko mu Rwanda abanduye Coronavirus ari 339, abakize ari 244, abakirwaye ari 95, nta muntu uritaba Imana. Ibipimo bimaze gufatwa ni 60 443."
2,imikino,sport,http://muhabura.rw/amakuru/sport/article/impinduka-zitunguranye-ku-mukino-uzahuza-rayon-sport-na,Impinduka zitunguranye ku mukino uzahuza Rayon sport na Police FC," Ishyirahamwe ry’Umupira w’Amaguru mu Rwanda (FERWAFA) ryahinduye ikibuga n’amasaha ikipe ya Rayon Sports igomba kwakiriraho Police FC ku munsi wa 20 wa shampiyona y’icyiciro cya mbere mu Rwanda. Uyu mukino uteganyijwe kuri uyu wa Gatandatu tariki 30 Mata 2016, wagombaga kubera kuri Stade ya Kicukiro saa 15:30 ariko nyuma yo gusanga icyo kibuga ari gito nta bushobozi gifite bwo kuwakira wimuriwe kuri Stade ya Kigali saa 18:00. Ni mukino uzabanzirizwa n’uzahuza AS Kigali idahagaze neza muri iki gihe na AS Muhanga iherutse gutsindwa umukino wa mbere kuva imikino yo kwishyura yatangira. APR FC ya mbere ku rutonde rwa shampiyona iherutse gukura amanota atatu kuri Bugesera FC izaba yasubiye mu Burasirazuba gusura Rwamagana City irimo kurwana no kutamanuka mu cyiciro cya kabiri ikaba yaranihagazeho imbere ya Police FC mu mukino uheruka iyikuraho inota rimwe i Kigali.  Imikino yose y’umunsi wa 20 wa shampiyona  Tariki ya 30 Mata 2016
 
Amagaju FC vs Bugesera FC- Nyamagabe
  Rwamagana City FC vs APR FC- Rwamagana
  Musanze FC vs Espoir FC- Nyakinama
  Rayon Sports vs Police FC- Stade ya Kigali
  Marines vs SC Kiyovu- Umuganda
  Sunrise FC vs Mukura VS- Rwamagana
  AS Kigali vs AS Muhanga- Nyamirambo
  Gicumbi FC vs Etincelles – Gicumbi Yanditswe na Akayezu Snappy/Muhabura.rw"
3,ubukungu,economy,http://www.igihe.com/ubukungu/ishoramari/article/ishoramari-rishya-mu-rwanda-ryageze-kuri-miliyari-2-4-mu-2019,Ishoramari rishya mu Rwanda ryageze kuri miliyari $2.4 mu 2019," Iri shoramari ryiyongereyeho 22.6% ugereranyije n’iryanditswe mu mwaka wa 2018 ryari miliyari 2.01$, nk’uko imibare yatangajwe kuri uyu wa Gatatu ibigaragaza. Imibare igaragaza ko ishoramari ryakozwe mu rwego rw’ingufu n’ibikorerwa mu nganda ryihariye 75% by’ishoramari rishya rya 2019. Muri uwo mubare urwego rw’ingufu rufitemo 45% naho urw’ibikorerwa mu nganda rukagiramo 30%. Izindi nzego zashowemo imari ryinshi mu 2019 harimo ubwubatsi, ubuhinzi, serivisi ziganjemo iz’ikoranabuhanga n’ubucukuzi bw’amabuye y’agaciro. RDB igaragaza ko kubera iri shoramari rishya, byitezwe ko imirimo 35,715 igomba guhangwa, aho by’umwihariko urwego rw’ibikorerwa mu nganda ruzahanga imirimo 22.935, urw’ubwubatsi rugahanga 3.053. Ni inkuru nziza ku bakozi n’abashaka imirimo, kuko bizunganira gahunda Guverinoma y’u Rwanda yihaye yo guhanga imirimo ibihumbi 200 buri mwaka, ishingiye ku ishoramari n’ubundi buryo bugenda bushyirwaho. RDB igaragaza ko mu ishoramari ryanditswe umwaka ushize, irihuriweho n’abanyarwanda n’abanyamahanga ryihariye 44% y’ishoramari ryose, aho iryaturutse mu mahanga ari 37% naho iryandikishijwe n’abanyarwanda ni 19%. Ukwiyongera kw’ishoramari rihuriweho ahanini rishingiye ku mishinga ibiri ikomeye yashyizwe mu rwego rw’ingufu irimo uwo kubaka urugomero rwa Rusizi III wa miliyoni 613$ n’uwa Gasmeth Energy washowemo miliyoni $442. Ni mu gihe ishoramari ry’abanyarwanda ryo mu mwaka wa 2018 ryari ryihariye 51%, iry’abanyamahanga ari 48% mu gihe irihuriweho ryari 2%. Umuyobozi mukuru wa RDB, Clare Akamanzi yagize ati “Nyuma yo kurenza igipimo cya miliyari $2 mu ishoramari ryanditswe mu mwaka umwe mu mateka y’iki gihugu mu mwaka wa 2018, twakomeje kuzamuka aho twarengeje miliyari $2.4 mu mwaka wa 2019, ari naryo shoramari ryinshi tugize kugeza magingo aya. Ibi tubigezeho tuvuye kuri miliyoni 400$ z’ishoramari ryanditswe mu mwaka wa 2010.” “Ni ikimenyetso cy’icyizere abashobramari bakomeje kugirira u Rwanda baba abo mu gihugu n’abanyamahanga. Iri shoramari rizafasha mu kurushaho kugabanya icyuho hagati y’ibitumizwa n’ibyoherezwa mu mahanga, binyuze mu kongera ibikorerwa imbere mu gihugu bigenewe isoko ryo mu gihugu no mu karere.” Mu mwaka ushize u Rwanda rwoherereje mu mahanga ibicuruzwa bifite agaciro ka miliyari 1.021$ bivuye kuri miliyoni 995$ mu mwaka wa 2018. Ibyo byatumye umusaruro mbumbe w’igihugu mu gihembwe cya gatatu wiyongera ku kigero 11.9% ugereranyije n’uko wari uhagaze muri icyo gihembwe mu 2018. Imishinga ya rutura yanditswe mu mwaka ushize Imishinga itanu yashowemo akayabo mu 2019 harimo uwo kubaka urugomero rwa Rusizi III wa miliyoni 613$ n’uwa Gasmeth Energy washowemo miliyoni $442, wo kubyaza ingufu GazMethane. Hari kandi umushinga w’ikigo Ampersand giteranya moto zikoresha amashanyarazi washowemo miliyoni $152, Remote Estate ukora ibijyanye n’ubwubatsi bw’amacumbi washowemo miliyoni 145$ na Nots Solar Lamps utanga ingufu z’amashanyarazi zikomoka ku zuba washowemo miliyoni 72$. Mu yindi mishinga harimo uwa Great Lakes Cement Ltd wo kongera ingano ya sima ikorerwa mu Rwanda binyuze mu ruganda ruri kubakwa mu Karere ka Musanze n’umushinga w’ubuhinzi w’ikigo cy’abanya-Kenya Mataba Farms Ltd. Hari kandi ikigo Mountain Ceramics Co cyashoye imari mu bubumbyi bw’imitako, Elrumalya Rwanda Ltd mu mushinga wo gutunganya ingufu zisubira, MJ Minerals and Petrol Ltd gikora ibikomo, Fantastic Investment Group gikora iby’ubwubatsi bw’amacumbi na Cheza Rwanda Games cyashoye imiri mu mikino y’amahirwe ikinirwa kuri internet. RDB igaragaza ko uko kwiyongera kw’ishoramari bifitanye isano n’ingamba Guverinoma y’u Rwanda igenda ishyiraho zigamije gushishikariza abashoramari kuyishora mu Rwanda. Raporo ya Doing Business Banki y’Isi iheruka gutangaza umwaka ushize yagaragaje ko u Rwanda rwongeye kuba igihugu cya kabiri muri Afurika yo munsi y’Ubutayu bwa Sahara cyorohereza abashoramari, rukaza ku mwanya wa 38 ku Isi. Bimwe mu byo Leta yakoze mu korohereza abashoramari harimo gushyiraho ikigo kibaha amakuru na serivisi bibafasha gutangiza ishoramari arimo ajyanye no kuryandikisha, kubona ibyangombwa, kubona ubutaka bwo gukoreraho, kugabanyirizwa imisoro n’ibindi. RDB ikomeza no gukurikirana umushoramari waritangije mu gihugu niba nta mbogamizi agira mu gushyira mu bikorwa umushinga we. RDB yanatangije ibiganiro biba rimwe mu mezi atatu bizwi nka ‘CEO Forum’ bihuza abayobozi bayo bakuru n’abashoramari bakomeye mu gihugu no hanze yacyo. Inategura ‘Investor Open Day’ buri wa Gatanu icocerwamo ibibazo by’abashoramari, aho mu 2018, hakemuwe ibibazo 163 bingana na 78% muri 209 byatanzwe. [email protected]"
1,politiki,politic,http://www.igihe.com/politiki/article/burundi-gen-ndayishimiye-watorewe-guhagararira-cndd-fdd-mu-matora-ni-muntu-ki,Ibyo wamenya kuri Gen Ndayishimiye ugiye guhagararira CNDD-FDD mu matora y’Umukuru w’Igihugu mu Burundi," Inteko idasanzwe y’ishyaka riri ku butegetsi mu Burundi, CNDD-FDD yateranye kuri iki Cyumweru, yatoreye Général Evariste Ndayishimiye guhagararira iryo shyaka mu matora ya Perezida azaba muri Gicurasi uyu mwaka. Ndayishimiye ni umwe mu bari bamaze iminsi  bahabwa amahirwe yo gusimbura Pierre Nkurunziza wayoboraga u Burundi guhera mu 2015. Gen Ndayishimiye ni umwe mu barwanashyaka b’imena ba CNDD-FDD, kandi yagiye ahabwa imyanya itandukanye mu gisirikare cy’u Burundi no muri Guverinoma. Hari abavuga ko Ndayishimiye ari umwe mu nkoramutima za Nkurunziza , akaba  inshuti ya hafi ya Minisitiri w’Umutekano, Allain Guillaume Bunyoni, ufatwa nk’ukomeye mu Burundi. Ni umugabo utarakunze kugaragara kenshi mu ruhame ari nayo  mpamvu hari benshi mu baturage bamufata nk’udafite ubusembwa mu bibazo bimaze iminsi biyogoza u Burundi. Ndayishimiye uzwi nka Neva, yavukiye mu ntara ya Gitega muri Komini Giheta mu 1968. Yabanje kwiga amategeko muri Kaminuza y’u Burundi kugeza mu 1995 ubwo habaga ubwicanyi muri iyo kaminuza bwibasiye abanyeshuri b’Abahutu agahunga. Uyu mugabo w’imyaka 52, ni umwe mu ba mbere binjiye mu gisirikare cy’ishyaka CNDD-FDD ubwo bari bakiri inyeshyamba. Yayoboye ibitero bitandukanye mu ntambara yari igamije gufata ubutegetsi mu myaka ya za 2000. Nyuma y’amasezerano yo guhagarika intambara yasinywe mu 2003, yagiye mu myanya itandukanye irimo kuba Minisitiri w’Umutekano, Umuyobozi ushinzwe guhuza ibikorwa bya gisirikare n’ibya gisivile mu biro by’umukuru w’igihugu. Yabaye kandi Umuyobozi Mukuru wa SOBUGEA, sosiyete ishinzwe  ubwikorezi bwo mu kirere. Guhera muri Kanama 2016, Ndayishimiye  yatorewe kuba Umunyamabanga Mukuru wa CNDD-FDD. Kimwe mu bivugwa kuba byatumye abarwanashyaka ba CNDD-FDD bamuhitamo, ni uko ari umwe mu bantu bafite ubunararibonye kandi bakuriye mu ishyaka. Ni umuntu wakoze imirimo itandukanye ya gisirikare, azi ibijyanye n’imiyoborere kuko yakoze muri Minisiteri y’umutekano no mu biro by’umukuru w’igihugu, imikorere yaho arayizi neza. Azwi kandi ku rwego rw’akarere kuko ni we wari uhagarariye Guverinoma y’u Burundi mu itsinda ryo gukurikirana ishyirwa mu bikorwa ry’amasezerano yo guhagarika imirwano yasinywe hagati y’u Burundi n’umutwe wa FNL Palipehutu. Bivugwa ko afitanye kandi umubano wihariye na Leta ya Tanzania, imwe mu nshuti z’akadasohoka z’ishyaka CNDD-FDD. Nta byaha ashinjwa haba mu Burundi no ku rwego mpuzamahanga, ahubwo afatwa nk’umuntu wumva ibibazo kandi wicisha bugufi ari nabyo bimugira ukunzwe cyane mu baturage. Ikindi Gen. Ndayishimiye ashimwa n’abamuzi kuba ari intyoza mu mbwirwaruhame, ndetse akagira akarimi kazi kureshya abaturage no guhosha uburakari ahari amakimbirane. By’umwihariko, Gen. Ndayishimiye ni inshuti y’akadasohoka ya Nkurunziza, aho bivugwa ko nta kintu na kimwe gikorwa mu Burundi atakizi, haba mbere y’uko ajya mu buyobozi bw’ishyaka ndetse na nyuma yaho. Ni umuhanga kandi mu gukorera ibikorwa bye mu rwihisho ntashake kwigaragaza, ku buryo kumenya imikorere n’imitekerereze ye ngo bigoye. Icyakora, Ndayishimiye ngo ntashyigikiwe n’abasirikare bakuru bose, cyane cyane abavuka mu bice byo mu Burengerazuba bw’Igihugu nkuko bivugwa n’ab’imbere mu ishyaka. Ikindi ngo ni umuntu ugira umujinya vuba. Nubwo bimeze gutyo, byitezwe ko Ndayishimiye ashobora gutsinda amatora ya Perezida kubera ko ishyaka CNDD-FDD rifite abayoboke benshi mu gihugu kandi akaba ari naryo risa n’iriyoboye inzego hafi ya zose z’ubutegetsi. Ikindi nuko amashyaka atavuga rumwe na Leta ari imbere mu gihugu asa n’adafite imbaraga nyinshi zakangaranya CNDD-FDD, amwe akaba yaranacitsemo ibice. Scènes d’allégresse en @MairieBuja aussi pour célébrer le bon choix des congressistes à @Gitega qui ont désigné @e_ndayishimiye pour qu’il soit leur Candidat à la Présidentielle de mai 2020 au #Burundi.#Tsinda2020 pic.twitter.com/6tE8IyIRm8 — Cndd Fdd (@CnddFdd) January 26, 2020 #Burundi: Innombrable foule de #Bagumyabanga dans les rues de @KirundoProvince à la proclamation des résultats du Congrès à @Gitega. Ils aiment @e_ndayishimiye, le Candidat du @CnddFdd à la Présidentielle de mai 2020.#Tsinda2020 pic.twitter.com/zMzQu48Vnm — Cndd Fdd (@CnddFdd) January 26, 2020 A @makambaProvince allégresse à la proclamation du Candidat choisi par le Congrès du @CnddFdd à @Gitega, Gen. @e_ndayishimiye, actuel Secrétaire Général du Parti.#Tsinda2020 #Burundi pic.twitter.com/mTDxhW4rZ4 — Cndd Fdd (@CnddFdd) January 26, 2020 Les membres du Parti @CnddFdd à @MuyingaProvince sortent des maisons et marchent en scandant des slogans du Parti, se félicitant pour le bon choix pour la Présidentielle de 2020 au #Burundi, Gen. @e_ndayishimiye.#Tsinda2020 pic.twitter.com/sX9xeseJFT — Cndd Fdd (@CnddFdd) January 26, 2020"
14,urukundo,relationship,http://muhabura.rw/amakuru/urukundo/article/impamvu-5-zitera-abagabo-guca-inyuma-abagore-babo-bakigira,Impamvu 5 zitera abagabo guca inyuma abagore babo bakigira mu b’abaturanyi," Gucana inyuma ni ikibazo kirigufata indi ntera mu bashakanye, hari impamvu ziza ku isonga ahanini zitera abagabo kurarikira abagore b’abaturanyi. Bamwe ngo ntibaba banyuzwe nimyitwarire y’abagore babo ngo bitewe n’igitutu kirimo no kwita ku bana cyangwa se bafite nk’ ibibazo by’ubukene abandi ugasanga bafite amatsiko gusa yo kumva uko no kubonana n’abandi bagore batari ababo bimera. Hari impamvu z’ingenzi zitera abagabo kuca inyuma abagore babo bakigira mu b’abaturanyi nk’uko tubikesha ubushakashatsi bwakorewe ku ngo zo muri Nigeria 1.	Biroroha kubeshya icyo ugiye gukorayo Aha, abagabo biborohera kubeshya abagore babo aho bagiye. Bikoza ku baturanyi bakikorera ibyabo maze bagataha babeshya ko bavuye nko kunywerayo cyangwa kuhataramira bisanzwe. Aha ngo ntacyo umugore yarenzaho ndetse na nyir’urugo ntabyitaho cyane. 2.	Iyo nyir’urugo abafashe nyamugabo abona ibyo yireguza Aha ni mu gihe umugabo avuye iwe akajya gusenya urw’umuturanyi we. Iyo umugabo nyir’ urugo abafashe, uwaje gusenya yiregura avuga ko yaraje kureba umugabo mugenzi we, agasanga adahari maze akaba aganiriza umugore. Nyir’urugo na we ngo ntacyo arenzaho. 3.	Nta tumanaho nka Facebook, ibaruwa cyangwa telephone bisaba Birumvikana ko kubera baba baturanye, ntabwo gupanga iyo gahunda bibasaba ibikoresho by’itumanaho. Umwe yinyabya hirya agahura n’undi bakuzuza umupango nta mususu. 4.	Kuba bahorana  Iki ni kimwe mu byoroshya iki cyaha. Kuba umugabo ahora abona umugore buri gihe, baba bamaze kumenyerana buri umwe azi icyo undi akunda kuburyo no kumutereta byoroha kuko babikora mu rwenya, mbese batebya ku buryo n’ubabonye abifata nk’ibisanzwe 5.	Kuba nta gahunda z’urukundo ziba zibyihishe inyuma Ni gake umugabo yatekereza ibyo gukunda umugore w’umuturanyi. igishoboka cyane aba ari ukumurarikira. Nk’ibisanzwe rero gukora imibonanompuzabitsina byoroha hagati y’abantu badafitanye urukundo kurusha ababibangikanya na rwo. Yanditswe na Lucky van Rukundo/Muhabura.rw "
4,ubuzima,health,http://www.igihe.com/ubuzima/article/ibyo-wamenya-ku-ndwara-zo-mu-mutwe-zishobora-gutera-uzirwaye-kureba,Ibyo wamenya ku ndwara zo mu mutwe zishobora gutera uzirwaye kureba ibitandukanye n’ibyo abandi babona," Umuganga w’inzobere mu kuvura indwara zo mu mutwe, unakuriye iryo shami mu Bitaro bikuru bya Kaminuza bya Kigali (CHUK), Dr Simon Kanyandekwe, yabwiye IGIHE ko ziterwa n’uruhererekane rw’impamvu nyinshi. Ati “Ziterwa n’uburyo ubwonko bw’umuntu bwaremwe [nta budahangarwa], akenshi usanga bavuga ko umuntu ashobora kurwara kurusha abandi. Uko umuntu yabayeho mu muryango akomokamo cyangwa aho yakuriye, ibibazo yahuye nabyo akiri umwana [nk’ihungabanga] n’imibereho y’umuntu aho asanzwe aba byaba mu muryango cyangwa n’ahandi.” Mu bushakashatsi bwakozwe, nta burerekana ko indwara zo mu mutwe umuntu ashobora kuzirwara bitewe n’uko hari uwo akomokaho cyangwa uwo bafitanye isano wazirwaye. Zitandukanira he? Ni indwara ziri mu byiciro bitandukanye zirimo izifata amarangamutima ya muntu nk’agahinda gakabije [Depression] cyangwa agahinda gakabije kavanze n’imihindukire y’umubiri aho umuntu ashobora kugira ibishimo bidasanzwe, akabura ibitotsi, agakora byinshi icya rimwe [Bipolar disorder]. Hari kandi izifata abantu bakagira imyitwarire idasanzwe mu gusabana n’abandi zikunze kwitwa ibisazi, aho usanga umuntu yumva ibyo abandi batumva cyangwa akabona ibyo abandi batabona. Iyi ikunze gufata abantu bari mu cyiciro cy’imyaka guhera kuri 17 kuzamura. Dr Kanyandekwe yasobanuye ko hari umuntu urwara yari umunyeshuri agahita arivamo, kuko aba atakibona cyangwa ngo yumve kimwe n’abandi, akagira ubwoba mu mubiri atazi aho buturuka, bikanamubuza gushyira mu bikorwa ibyo asabwe. Ibi abatabizi iyo bifashe umwana batangira kumushyira mu cyiciro cy’utazi ubwenge cyangwa wananiwe n’amasomo amwe n’amwe. Ati “Byakomera agatangira gusakuza cyangwa kumenagura ibintu, kugendagenda nta gahunda afite. Aba ashakisha amahoro ariko atazi aho ayashakisha, rimwe na rimwe akumva ikintu cy’ubwoba budasanzwe atazi impamvu, rimwe na rimwe ugasanga yikingiranye mu cyumba yumva abantu bose bashaka kumugirira nabi.” Ugeze muri iki cyiciro atangira kugenda ashakisha icyamufasha gutuza yabona nk’ibiyobyabwenge akabinywa, akongera igihe akoresha ibikoresho by’ikoranabuhanga nka telefoni cyangwa mudasobwa ashaka kuganira n’abantu bategeranye. Hari kandi idwara yo mu mutwe ifata umuntu akagira ubwoba budasanzwe, ifata abantu bo mu byiciro byose ku buryo ashobora kwibonaho ibimenyetso bishobora no kuba iby’izindi ndwara. Aha Dr Kanyandekwe yasobanuye ko umuntu ashobora kugira ubwoba nk’umutima we ugatera mu buryo budasanzwe, agatitira, akabira ibyuya ku buryo bishobora kumufata akajyanwa mu byiciro by’indembe ariko bamupima ntihaboneke indwara afite. Iyo ndwara ngo ishobora gufata umuntu yari nk’umuyobozi agatangira gutinya kuvugira mu ruhame cyangwa kuyobora inama ariko atazi icyabimuteye, bikamenyekana ko ari indwara ari uko bitangiye kugira ingaruka ku kazi akora. Gusa hari indwara zisanzwe nka mugiga, ibibyimba byo mu mutwe n’izindi zishobora gufata umuntu akagira ibimenyetso nk’iby’indwara zo mu mutwe. Ubusanzwe abantu batandukana mu myitwarire. Hari abo usanga batuje abandi ugasanga bashabutse. Dr Kanyandekwe yasobanuye ko kugira ngo umenye niba umuntu afite agahinda gakabije kavanze n’ibyishimo bidasanzwe (Bipolar Disorder) hagenderwa ku bimenyetso yagiraga mbere y’uko afatwa. Iyi ndwara iyo ifashe umutu atangira gukora ibitandukanye n’ibyo yakoraga, yaba afite nk’umukoresha agatangira kumubwira ibintu atajyaga amubwira birimo kumwubahuka cyangwa kumusuzugura cyangwa umuntu mutaziranye ukabona akwisanzuraho nk’aho muziranye. Nyir’ubwite ntamenya ko hari icyahindutse n’ubimubwiye arakara.
Ati “Mpuye n’umuntu bwa mbere ndi kwinywera icyayi, ndi kuganira n’undi wowe ukaza ako kanya ukansuhuza nk’aho tuziranye hanyuma ugafata nk’igikombe cyanjye ugatangira kukinyweramo. Nubwo waba utari umuganga, wakwibaza habaye iki kugira ngo yitware gutyo.” Uwo muntu ngo arangwa no kumenyera abantu bose n’abo bataziranye akababonamo inshuti n’abavandimwe. Icyo gihe ngo biba bisaba kumwegereza inzobere mu kuvura indwara zo mu mutwe bakareba niba adafite ikibazo. Dr Kanyandekwe ati “Maze imyaka 20 maze muri uyu mwuga hari ubwo bigeze kumpamagara ngo hari umuntu muri Round Point [amasangano y’imihanda] nini yo mu Mujyi ari kuvuga menshi, witwara mu buryo budasanzwe, wabujije n’imodoka gutambuka. Akanga kuva mu muhanda avuga ko abandi aribo barwaye batamushakira amahoro.” Izi ndwara abazirwaye bakunze kugira imbaraga zidasanzwe, rimwe na rimwe bakumva bafite n’ubutumwa bwihariye bakwiye kugeza ku bandi. Aho ngo iyo ari umuntu usenga cyane ukunze gusanga ashaka kubwiriza abandi ko hari ibyo Imana bavuganye ikamutuma, akizeza abantu ibitangaza ko yahawe ububasha n’Imana. Ibi ariko ngo si kimwe n’uko umuntu ashobora gucengerwa n’ijambo ry’Imana agashaka kuryigisha aho ageze hose ariko ngo “Uryigisha agateza umutekano muke mu bandi, ugasanga muri we hatarimo kumva ko ibyo bitemewe, bibangamiye abandi kugeza ubwo bamubuza akananirana, utamwise umurwayi wo mu mutwe ushobora kwibaza niba adakenewe kugezwa ku nzobere.” 
Ubufasha buhabwa uwarwaye indwara zo mu mutwe Umuntu ufite imyitwarire idasanzwe kugera ubwo ibangamira abandi cyangwa ikagira ingaruka ku kazi akora, icyo umuntu asabwa ni ukwihutira kumwegereza abaganga bamwegereye kugira ngo ahabwe ubufasha hakiri kare. Dr Kanyandekwe avuga ko kuboha umurwayi wo mu mutwe utera amahane iyo bidakwiriye kuko ngo bishobora kumutera ibikomere. Umuganga w’inzobere amwitaho binyuze mu biganiro bagirana n’imiti imufasha bijyanye n’ibimenyetso yagaragaje cyangwa impamvu nyamukuru zamuteye kugira imyitwarire idasanzwe. Ati “Umuganga agomba kumenya uwo muntu yari abayeho gute mbere y’uko atugana, ni ikihe kibazo yahuye nacyo kimukomereye, wamara kukibona ukamufasha kugarura icyizere.” Uburwayi bwo mu mutwe n’amarozi Dr Kanyandekwe yasobanye ko imiryango imwe n’imwe cyane cyane muri Afurika ikunze guha ibisobanuro indwara zo mu mutwe ibuhuje n’amarozi cyangwa amadayimoni kimwe n’uko umuntu ahuye n’ikibazo icyo aricyo cyose agishakira imvano aho kubishakira mu mubiri imbere. Ati “Nabyita ko ari imyumvire y’abantu ariko ntitwapfa kubyirengagiza. Kimwe [imyumvire] ntabwo kirwanya ikindi [ibishingira ku bimenyetso byo mu mubiri imbere] ariko ubundi ubihuje nibwo wafasha umuntu neza. Ntabwo dufite uburyo bwo gupima amarozi.” Indwara zo mu mutwe ni indwara zivurwa zigakira ariko bigatwara igihe gitandukanye bitewe n’ubukana zifite, hari n’izishobora gutuma umurwayi afata imiti igihe kirekire, igikenewe ni ugukurikiza inama ahabwa na muganga kandi akavuzwa hakiri kare. Ni umutwaro ku gihugu? Dr Kanyandekwe yashimangiye ko indwara zo mu mutwe ari umutwaro ku gihugu, uzirwaye no ku muryango muri rusange. Imibare y’ikigo cy’ubuzima, RBC yerekana ko 50% by’indwara zo mu mutwe zitangira mbere gato y’imyaka 14 y’amavuko. Abasaga ibihumbi 200 barwaye indwara zo mu mutwe bazitewe n’ibiyobyabwenge. Abahanga mu by’ubuzima bwo mu mutwe batangaza ko akenshi kwiyahura kuba gufite aho guhuriye n’ibibazo byo mu mutwe uwiyahuye yari afite. Imibare ya Polisi y’u Rwanda igaragaza ko abantu 121 bapfuye biyahuye mu mezi icyenda ya 2019. Imibare y’Ishami rya Loni ryita ku Buzima (OMS) igaragaza ko 60 % y’abagerageza kwiyahura baba bafite agahinda gakabije naho 90 % baba bafite imwe mu ndwara zo mu mutwe. [email protected] "
4,ubuzima,health,http://www.igihe.com/ubuzima/coronavirus/article/ibinini-bya-ibuprofen-byatangiye-kugeragezwa-mu-kuvura-coronavirus,Ibinini bya Ibuprofen byatangiye kugeragezwa mu kuvura Coronavirus," Itsinda ry’abaganga muri ibi bitaro by’i Londres bizera ko uyu muti usanzwe ukoreshwa mu kugabanya ububabare, wakwifashishwa mu gufasha abantu barwaye Coronavirus bafite ibibazo by’ubuhumekero. Bizera ko uyu muti uri mu ihendutse iboneka ku isoko ushobora gufasha abarwayi ku buryo batashyirwa ku mashini zibongerera umwuka. Mu bushakashatsi bwabo, abazabukorerwaho barwaye bazahabwa uyu muti bawufatanye n’ubufasha basanzwe bahabwa n’ibitaro. Ubushakashatsi bwakorewe ku nyamaswa bwagaragaje ko uyu muti ushobora gufasha mu bijyanye n’ibibazo by’ubuhumekero, kimwe mu bibazo abarwaye Coronavirus bahura nabyo. Prof Mitul Mehta wigisha muri King’s College London yavuze ko bakeneye gukora igerageza kugira ngo babone ibimenyetso bya nyabyo bihura n’ibyo bakeka ku ikoreshwa ry’uyu muti. Ubwo iki cyorezo cyadukaga ku Isi, hari impungenge ko umuti wa Ibuprofen ushobora kugira ingaruka ku buzima bw’abantu bafite ibimenyetso by’iki cyorezo.
Minisitiri w’Ubuzima mu Bufaransa, Oliver Veran, yigeze kuvuga ko gukoresha uyu muti byakongera ibibazo ku muntu urwaye iki cyorezo ahubwo ko byarutwa no gukoresha paracetamol. Nyuma abahanga baje kwemeza ko paracetamol ishobora kwifashishwa mu kuvura ibimenyetso bya Coronavirus, harimo nko kugabanya umuriro ndetse ko yanafasha abarwaye ibicurane."
2,imikino,sport,http://muhabura.rw/amakuru/sport/article/ni-akababaro-gakomeye-kubakinnyi-ndetse,Ibyago byakomeje kwibasira umuryango wa Nyagatare WFC," Ni akababaro gakomeye ku bakunzi, abakinnyi ndetse n’abayobozi b’ikipe ya Nyagatare WFC nyuma yo kubura umukinnyi wabo Brandine Nyiraziraje witabye Imana tariki ya 4 Ukwakira uyu mawaka, ibi byaje bikurikira ko umwe mu bayobozi bayo nawe yari amaze iminsi abuze umunu mu muryango we.
 Ibi byago nkuko twabisonuriwe n’umwe mubakinnyi bakinira Nyagatare WFC avuga ko ngo inkuba ariyo yateye urupfu rw’uyu  Brandine Nyiraziraje ubwo bari baryamye musaha ya nijoro. Brandine Nyiraziraje ntago yari aryamye wenyine kuko na mugenzi we bari baryamanye ubu nawe amakuru avuga ko ari mubitaro. Ibi kandi bibaye nyuma y’aho S.G wa Nyagatare WFC  na we yari amaze iminsi abuze umwe mubagize umuryano we muri make ni ibyago bikomeje kwiyongera mubundi. Umuyobozi w’ishyirahamwe ry’umupira w’amagauru  mu Rwanda FERWAFA, Nzamwita  Vincent Degore yagize ubutumwa agenera umuryango wa Brandine ndetse n’ikipe muri rusange murwongereza rwinshi ati” On behalf of the FERWAFA Executive Committee and on my own behalf, I extend my deepest condolences to Nyagatare WFC, the bereaved family and the Rwandan football family. My thoughts are with you in this difficult moment,” Natwe nka Muhabura.rw twavuga tuti ""abagize ibyago bakomeze kwihangana kandi n’urwaye Imana imuhe gukira, uwagiye nawe Imana imuhe iruhuko ridashira"".

 Brandine Nyiraziraje uriho akamenyetse ni we wenyine iyo nkuba yahitanye Yanditswe na Uwiringiyimana Jean Pierre/Muhabura.rw"
2,imikino,sport,http://muhabura.rw/amakuru/sport/article/euro-2016-bigoranye-ubwongereza-butahanye-amanota-atatu,EURO 2016: Bigoranye Ubwongereza butahanye amanota atatu- Amafoto”," Ibitego bya Jamie Vardy na Daniel Sturridge bifashije ikipe y’u Bwongereza gutsinda Wales 2-1, mu mukino wa kabiri wo mu itsinda B. Wales yafunguye amazamu mu gice cya mbere, igitego cyatsinzwe na Gareth Bale kuri coup-franc yo muri metero 28, ku munota wa 42 w’umukino, aba ari nako igice cya mbere kirangira. Mbere yuko igice cya kabiri gitangira, Vardy na Sturridge basimbuye Harry Kane na Raheem Sterling. Ku munota wa 56, Jamie Vardy yatsindiye Abongereza igitego cyo kwishyura ku mupira yahawe na Ashley Williams n’umutwe, naho Sturridge atsinda igitego cy’intsinzi mu minota y’inyongera. Imikino isoza iri tsinda izaba tariki ya 20 Kamena 2016, aho Ubwongereza buzakina na Slovakia naho Wales ikine n’u Burusiya.





 Yanditswe na Ubwanditsi/Muhabura.rw"
2,imikino,sport,http://www.igihe.com/imikino/basketball/article/reg-bbc-ya-mbere-yatsinze-espoir-apr-bbc-ikomereza-kuri-iprc-kigali,"REG BBC ya mbere yatsinze Espoir, APR BBC ikomereza kuri IPRC Kigali"," REG BBC yaherukaga gutsindwa na APR BBC, n’ubundi yagowe n’intangiriro z’umukino wayihuje na Espoir BBC, aho iminota itandatu ibanza yarangiye ifite amanota 6-8. Beleck Bell na Nshobozwabyosenumukiza bagerageje kuyigarura mu mukino, bayitsindira amanota yatumye ijya imbere (12-8) habura iminota ine, ariko abakinnyi ba Espoir BBC barimo Kasongo, Irumva na Mugiraneza basubizamo ikinyuranyo cy’amanota atanu (12-17). Utundi duce uko ari dutatu twatsinzwe na REG BBC, aka kabiri igatsinda ku manota 20-12, aka gatatu kuri 18-6 mu gihe aka nyuma karangiye kuri 20-13. Kami Kabange ni we watsinze amanota menshi muri uyu mukino, aho yatsinze 15 mu gihe Shyaka Olivier bakinana muri REG BBC yatsinze amanota 13. Gutsinda uyu mukino byafashije REG BBC gukomeza kuyobora Shampiyona n’amanota 19 mu mikino 10, irusha amanota atatu Patriots BBC ikina na UR Huye BBC kuri uyu wa Gatandatu. Undi mukino wari witezwe na benshi ni uwa APR BBC na IPRC Kigali, benshi bari bategereje kureba niba nyuma yo gutsinda REG ikomereza no kuri IPRC Kigali, byaje no kuyihira,  iwutsinda ku manota 79-70. Agace ka mbere katsinzwe na IPRC Kigali ku manota 23-20, APR BBC itsinda aka kabiri ku manota 16-15 n’aka gatatu kuri 25-10 mu gihe aka nyuma katsinzwe na IPRC Kigali ku manota 20-18, umukino urangira ari 79 ya APR BBC kuri 70 ya IPRC Kigali. Sangwe Armel wa APR BBC na Isezerano Enock wa IPRC Kigali ni bo batsinze amanota menshi aho buri umwe yatsinze 15, Niyonkuru Pascal ‘Kaceka’ na Iyakaremye Emmanuel ‘Zulu’ ba APR BBC, buri umwe atsinda amanota 13. APR BBC yahise ifata umwanya wa kane n’amanota 13, isimbura IPRC Kigali BBC yari iwuriho nyuma yo kunganya amanota, ariko ikayisumbya ayo zizigamye."
14,urukundo,relationship,http://www.igihe.com/amakuru/u-rwanda/article/ubuhamya-bwa-nambajimana-wahozaga-umugore-we-ku-nkeke-kubera-igikwangari,Ubuhamya bwa Nambajimana wahozaga umugore we ku nkeke kubera igikwangari," Mu buhamya bwabo basangije imbaga y’abaturage bitabirye ibirori byo kwizihiza Umunsi Mpuzamahanga w’Abagore ku Cyumweru tariki ya 8 Werurwe 2020 bagarutse ku rugendo rwabo kuva babana mu 2004. Ni ubuhamya bwakoze ku mitima ya benshi bumvise uko uyu mugabo yakubitaga umugore we buri munsi amuziza ubusa. Nambajimana yagize ati “Nanywaga inzoga yitwa igikwangari nkataha nasinze nkamukubita. Nta kintu twabaga twapfuye ni ubusinzi bwabiteraga tukarwana buri munsi.” Yakomeje avuga ko imirimo yose yayihariraga umugore akayikora wenyine yamusaba kumufasha nabwo akamukubita. Ati “Ikindi twapfaga ni uko yambwiraga ngo mufashe imirimo nkabifata nko gushaka kuntegeka nkamukubita.” Uwitonze Marie Grace avuga ko umugabo we yamukubitaga akamuhoza ku nkeke ariko akabihisha yanga kwiteza rubanda. Uko guhora mu makimbirane ya buri munsi; kutajya inama no kudafatanya imirimo ngo byabadindije mu iterambere ku buryo bicuza igihe bataye. Ati “Byabaga bimeze nabi yataha nijoro akaza ankubita kandi nta n’ikintu cyo kurya yasigiye abana. Ntabwo nigeze mbibwira ubuyobozi kuko namubikiraga ibanga nanga ko twiteza rubanda.”  	Inyigisho zarabafashije Uyu muryango ufitanye abana batanu uvuga ko abaturanyi baje kumenya ko urangwamo amakimbirane babimenyesha ubuyobozi. Ikibazo cyabo kimaze kumenyekana bashyizwe hamwe n’abandi bahabwa amahugurwa n’Umuryango Mpuzamahanga Action Aid bituma Nambajimana afata umunzuro wo kutazongera guhohotera umugore we. Yemeza ko kubera gushyira hamwe kuri ubu bamaze kugura ihene eshatu, ingurube ebyiri n’inkoko imwe byo korora kandi mbere nta tungo bagiraga. Nambajimana ati “Ubu inzoga naraziretse kandi sinshobora kongera gukubita umugore wanjye cyangwa kumuhohotera. Dufite gahunda yo kugura umurima wo guhinga n’inka yo korora.” Nyuma yo kureka amakimbirane binjiye mu matsinda yo kwizigama no kugurizanya. Buri wese aba mu itsinda yizigamamo 2000 Frw buri cyumweru hakaba n’irindi bafatanyije aho babitsamo 3000 Frw. Bagira inama ingo zikiri mu makimbirane kuyareka kuko ari yo atera ubukene n’imibereho mibi. Umuyobozi w’Akarere ka Gisagara, Rutaburingoga Jérôme, yavuze ko hakiri imiryango iba mu makimbirane ariko bakomeje gahunda yo kuyigisha kugira ngo iyasohokemo. Yashimangiye ko bari gushyira imbaraga mu kurwanya inzoga z’inkorano zitemewe kuko zitera ubusinzi no guta ubwenge bigatuma abazinywa bahora mu makimbirane n’urugomo. Mu Karere ka Gisagara habarurwa imiryango 489 ihora mu makimbirane atera ingaruka zitandukanye zirimo kwiyahura, kwahukana k’umwe mu bashakanye no gutuma abana bahunga imiryango yabo bakajya mu buzererezi. [email protected]"
11,iyobokamana,religion,http://www.igihe.com/iyobokamana/article/papa-francis-yamaganye-urupfu-rwa-george-floyd-n-imvururu-zarukurikiye-muri,Papa Francis yamaganye urupfu rwa George Floyd n’imvururu zarukurikiye muri Amerika," Imijyi myinshi muri Amerika no hanze yayo irimo imyigaragambyo ikomeye yamagana irondaruhu nyuma y’urupfu rwa Floyd wishwe mu Cyumweru gishize, bikozwe n’umupolisi wamushikamiye akoresheje ivi kugeza aheze umwuka. Kuri uyu wa Gatatu Papa Francis yavuze ko irondaruhu atari iryo kwihanganira, ariko yongeraho ko ubugizi bwa nabi nabwo ari inzira yo kwiyangiza no gusenya. Yavuze ko urupfu rwa Floyd rubabaje ndetse ko ari kumusengera n’abandi bose bapfuye bazize “icyaha cy’ivanguramoko’. Yagize ati “Nshuti zanjye ntabwo twakwihanganira cyangwa ngo twirengagize irondaruhu n’ihezwa ry’ubwoko bwose, hanyuma ngo tuvuge ko turengera igitinyiro cy’ubuzima bwa muntu.” Agaruka ku myigaragambyo yagaragayemo ubugizi bwa nabi imaze iminsi ikorwa muri Amerika, Papa yagize ati “Ni nako kandi tugomba kumenya ko ubugizi bwa nabi bumaze iminsi bwigaragaza, ari uburyo bwo kwiyangiza no kwitsinda. Nta na kimwe wageraho ukoresheje ubugizi bwa nabi ahubwo wangiza byinshi.” Papa Francis yasabye abanyamerika kwiragiza Imana ikabafasha kugarura amahoro n’ubwiyunge."
9,umuco,culture,http://kigalipost.com/Miss-Rwanda-2018-Amajonjora-yakomereje-mu-karere-ka-Rubavu-AMAFOTO.html,"
Miss Rwanda 2018: Amajonjora yakomereje mu karere ka Rubavu(AMAFOTO)
"," Amarushanwa yo guhatanira kwegukana ikamba rya Nyampinga w’u Rwanda wa 2018 yakomereje mu karere ka Rubavu ahava abakobwa bazahagararira intara y’Uburengerazuba muri 30 bazaturuka mu gihugu cyose. Abakobwa 10 nibo biyandikishije, 8 gusa nibo babashije kwitabira irushanwa hanyuma 7 aba aribo bemererwa gukomeza mu irushanwa aribo Neema Nina, Uwase Fiona, Umukundwa Divine, Iradukunda Liliane, Uwimbabazi Aliance, Gacukuzi Belyse na Isimbi Chanelle. 
 Abakobwa 7 nibo basanzwe bujuje ibisabzwa  Aba bakobwa 7 nibo bahataniye kwinjira mu mubare w’abakobwa 30 bazava mu gihugu hose aho kuba 25 nk’uko byari bisanzwe nyuma hakazakorwa irindi jonjora rizasigazamo abakobwa 20 bazajya mu mwiherero aho kuba 15 nk’uko byagendaga mu myaka yashize.


 Habanje gusuzumwa ko bujuje ibisabwa  

 Miss Uwimbabazi Alliance  

 Miss Umukundwa Divine  

 Miss Neema Nina  

 Miss Uwase Fiona  

 Miss Iradukunda Liliane  

 Miss Gacukuzi Belyse  

 Miss Isimbi Shanelle  
 Miss Iradukunda Elsa yaje kwiera ijisho abaatanira kumusimbura  


 Abagize akanama nkemurampaka  
 Aba nibo bakobwa 6 bazahagararira intara y’Uburengerazuba  Photo: Miss Rwanda Facebook Page"
4,ubuzima,health,http://kigalipost.com/Nyarugenge-Imibiri-irenga-100-imaze-gutabururwa-mu-rugo-rwiciwemo-abantu-muri.html,"
Nyarugenge: Imibiri irenga 100 imaze gutabururwa mu rugo rwiciwemo abantu muri Jenoside
"," Urugo ruherereye mu Murenge wa Rwezamenyo, mu Karere ka Nyarugenge, rwavumbuwemo ko rwiciwemo abantu muri jenoside yakorewe abatutsi mu 1994, rumaze gutabururwamo imibiri y’abarenga 100. Nk’uko tubikesha IGIHE, Kuwa Gatanu tariki ya 13 Nzeri 2019, nibwo amakuru y’uko muri uru rugo rwa Nyakwigendera Rwagasana wishwe muri Jenoside hiciwe abantu bari hagati ya 80 n’ijana yamenyekanye atanzwe n’umukobwa witwa Aline Bicunda waharokokeye muri Jenoside uba mu Bufaransa. Iyi nkuru ikimenyekana abana ba nyakwigendera Rwagasana baba ku mugabane w’u Burayi n’indi miryango ikomoka ku bari barahungiye muri urwo rugo bakahicirwa, bahise baza mu Rwanda gushakisha imibiri y’ababo biciwe muri urwo rugo kugira ngo ishyingurwe mu cyubahiro. Gusa kimwe mu byatunguye abari mu gikorwa cyo gutaburura iyi mirambo n’uburyo imaze kuboneka irenga 100 mu gihe iki gikorwa kigikomeje

Na bamwe mu banyeshuri bifatanyije n’umuryango wo kwa Rwagasana mu gushakisha imibiri y’abiciwe muri urwo rugo Karambizi Carine warokokeye muri uru rugo yabwiye IGIHE ko ari we wahawe amakuru y’uko kwa Nyakwigendera Rwagasana hashobora kuba harimo imibiri y’abazize jenoside. Yagize ati “Nagiye kumureba mvuye mu Bubiligi we aba mu Bufaransa kugira ngo ambwire amakuru y’aho papa bamwiciye kuko bari kumwe mu mirambo muri icyo cyobo ariko we abasha kugisohokamo, kubera ko yabaga atabisubiyemo neza ngo abitekereze ntabwo yamenyaga neza aho iyo mirambo yagiye nyuma nibwo yaje kwibuka ambwira aho icyo cyobo giherereye.” Yongeyeho ko nyuma yo guhabwa ayo makuru yahise ajya gushakisha abo mu muryango wo kwa Nyakwigendera Rwagasana babiganiraho ndetse banemeranya umunsi bazaza mu Rwanda kugirango bashakishe icyo cyobo bakuremo imibiri y’ababo. Yongeyeho ko nk’abarokotse jenoside yakorewe abatutsi bababazwa cyane n’uko hari abantu bafite amakuru y’ahiciwe abatutsi muri jenoside ariko bakinangira kuyatanga.

Inkweto za bamwe biciwe kwa Nyakwigendera Rwagasana Uwimabera Rosalia umwana wa Nyakwigendera Rwagasana, we avuga ko bababajwe cyane n’uko hari abaturanyi babo bahise bahunga nyuma y’aho bamenyeye ko hagiye kuba umuhango wo gushakisha imibiri y’abiciwe iwabo. Ati “Iyo umuturanyi ahunze aba ari gupfobya, kuko kubona warakoze ikintu cyangwa mugenzi wawe yaragikoze ukanga kubwira nyirabyo uwabikoze n’aho yabikoreye ahubwo yabyimenyera yaza kugira ngo aze aheshe agaciro abo bantu bari aho ugahunga, ni uko nawe uba ufite icyaha wishinja.” Yongeyeho ko imibiri imaze kuboneka iwabo irenga 100 ndetse iki gikorwa gikomeje aboneraho gusaba buri muntu wese wabuze uwe muri jenoside akeka ko yiciwe muri ibyo bice yahagera kugira ngo arebe ko hari abo yamenya cyane ko igikorwa cyo gushakisha imibiri y’abahiciwe gikomeje.

Imyenda ya bamwe mu biciwe kwa Nyakwigendera Rwagasana

Uwimabera Rosalia umwana wa Nyakwigendera Rwagasana

Bamwe mu baturage bari gutunganya imibiri yagaragaye mu rugo rwa Nyakwigendera Rwagasana Src:IGIHE"
14,urukundo,relationship,http://muhabura.rw/amakuru/urukundo/article/ibintu-6-binezeza-abakobwa-n-abagore-mu-mibereho-yabo,Ibintu 6  binezeza abakobwa n’abagore  mu mibereho yabo.," Niba uri umusore cyangwa umugabo, icya mbere ugomba kumenya ni uko abakobwa hafi ya bose bishimira kubwirwa ko ari beza kuruta kubwirwa ko bari sexy. 1. Burya ngo abakobwa benshi bakunda gusomwa ku kiganza mu gihe bidakozwe mu kavuyo n’ubwo ngo badashobora kuvuga ko babikeneye cyangwa se ko babikunda.
2. Menya ko mu gihe usangije umukobwa mukundana ubuzima bwawe cyangwa se ukamubitsa andi mabanga ngo ahora abyibuka iteka kandi akabiha agaciro, kabone n’ubwo mwatandukana.
3. Abakobwa bakunda ko incuti zabo zibahamagara mu mazina yabo bwite, rimwe na rimwe igihe bicaye batuje umusore akamuhamagara gahoro mu ijwi rituje kandi amureba mu maso.
4. Muri kamere y’abakobwa habamo ikintu cyo kwihagararaho no gukunda guhabwa agaciro.
5. Mu gihe umukobwa yemeye kujya mu gikoni akagutegurira ifunguro, menya ko uri uw’agaciro imbere ye kandi ko aguha umwanya mu buzima bwe.
6. Burya ngo iyo umukobwa avuze “oya” iba ari “oya”, ntibakunda umuntu uhatiriza cyane.
Yanditswe na Sarongo Richard muhabura.rw"
1,politiki,politic,http://www.igihe.com/politiki/article/baringa-ku-cyiswe-balkanisation-y-u-rwanda-kuri-rdc,Baringa ku cyiswe ‘‘balkanisation’’ y’u Rwanda kuri RDC," Aba batifuza ko amahoro agaruka muri RDC, bakomeje guhimba ikinyoma ko u Rwanda rushaka kwigarura Uburasirazuba bwayo, bagamije kubiba urwango ku Banyarwanda n’Abanye-Congo bavuga Ikinyarwanda. Ibivugwa bisa no kureba filimi mbarankuru y’intambara zabaye mu kinyejana cya 20 mu Burayi bw’Amajyepfo, mu gace kiswe ‘les Balkans’, ubu kigizwe n’ibihugu nka Bulgarie, Croatie, u Bugiriki, Roumanie, Slovénie, Albanie, Bosnie-Herzégovine, Kosovo, Macédoine y’Amajyaruguru, Monténégro, Serbie na Turquie; byari byarigaruriwe n’Ubwami bw’Abami bwa Ottoman, bukabiremamo uduhugu twinshi. Igitandukanye muri uyu mwaka wa 2020, ni uko ibi bivugirwa mu mihanda ya Kinshasa, aho ababiyoboye badakomoka muri Hongrie cyangwa Turikiya, bahora baririmba bati ‘‘balkanisation ntikabe kuri Repubulika Iharanira Demokarasi ya Congo.’’ Mu Karere k’Ibiyaga Bigari, ijambo ‘balkanisation’ ryatangiye kuhumvikana mu mpera y’imyaka ya 1990, ubwo u Rwanda na Uganda byateraga icyahoze cyitwa Zaïre. Abazayirwa bari bafite ubwoba ko abaturanyi babo babiri bagiye kwisubiza ibice bahoranye mbere y’uko Abanyaburayi bigabagabanya Afurika, ariko ntibyigeze biba.
Iyi mitekerereze yongeye kumvikana nyuma y’aho Joseph Kabila agiriye ku butegetsi mu 2001. Abamurwanya bavugaga ko afite inkomoko mu Rwanda kandi akaba afite uruhare mu mugambi mpuzamahanga wo gucamo ibice RDC, ibice byayo by’Uburasirazuba bikize ku mabuye y’agaciro bikomekwa ku Rwanda. Kujya ku butegetsi kwa Félix Tshisekedi bigaragara ko ntacyo byahinduye. Ubu iyo ntero n’inyikirizo biri kuzamurwa n’Ihuriro ry’Amashyaka atavuga rumwe n’Ubutegetsi ya Lamuka ririmo na Martin Fayulu watsinzwe mu matora y’umukuru w’igihugu aheruka. Ibyavuye mu matora yari ahanganiyemo na Félix Tshisekedi byagaragaje ko yabaye uwa kabiri ariko Inama nkuru ya Kiliziya Gatolika muri RDC yo yavuze ko ariwe watsinze. Yaba Lamuka na Kiliziya ntibigeze bemera ko Fayulu yatsinzwe. Kubiba urwango  Ku ruhande rwe nka Perezida watowe, Félix Tshisekedi, yahisemo kuzahura umubano w’igihugu cye n’u Rwanda, mbere yo kohereza umubare w’ingabo za Congo mu Burasirazuba bw’igihugu ngo zijye kurwanya imitwe yitwaje intwaro yahagize akarima kayo. Ubu Ingabo za Congo (FARDC) zimaze kwigarurira ibice byinshi byari byarayogojwe n’iyo mitwe; ku buryo n’iyo gahunda yo kwigarurira ibice bya RDC iyo iza kuba ihari, icyizere cyayo ubu kiri kubarirwa ku busa. Abarwanya ubutegetsi mu RDC bahisemo kubiba urwango ku Banyarwanda n’Abanye-Congo bavuga Ikinyarwanda kugira ngo bace intege umubano mwiza uri kubagarirwa hagati y’u Rwanda na RDC. Ariko n’ubundi abatavuga rumwe n’ubutegetsi nta nyungu bafite mu kuba amahoro yagaruka muri RDC. Mu myaka 25 ishize, ikibazo cy’umutekano muke mu Burasirazuba bwa RDC cyafashije abari abami b’intambara kwigwizaho imitungo no kwinjira mu bikorwa bya politiki cyangwa igisirikare. Urugero rwa hafi ni umutwe wa ADF-Nalu ukomoka muri Uganda, wigize nka ba kavukire, ukaba uterwa inkunga n’uwahoze ari umunyapolitiki ku butegetsi bwa Kabila, Mbusa Nyamwisi, ubu wituriye muri Uganda. Uyu Mbusa Nyamwisi yanahoze ari mu ihuriro Lamuka, nyuma aza kwitandukanya naryo. Mu gihe RDC iri kugerageza kwivana mu ntambara imaze imyaka irenga 20, cyane cyane hashingiwe ku mibanire myiza n’abaturanyi bo mu Burasirazuba, abarwanya ubutegetsi bakomeje kubiba urwango ku Banyarwanda, ariko si n’Abanyarwanda, ahubwo ni abo bita ko bakomoka mu bwoko bw’Abatutsi n’Abanye-Congo bavuga Ikinyarwanda mu rwego rwo guca intege umubano mwiza hagati y’u Rwanda na RDC. Ikinyoma Igitangaje ni uko imvugo ya ‘‘balkanisation’’ ari ikirego kidafite ishingiro. Mu gihe Umuhuzabikorwa w’Ihuriro ry’abatavuga rumwe n’Ubutegetsi, Lamuka, wanahoze ari Minisitiri w’Intebe, Adolphe Muzito, yagaragaje mu buryo bweruye ko ashaka gutera u Rwanda byanashoboka bakarwomeka kuri RDC; uyu ni na we ushinja u Rwanda kugambirira kwigarurira ibice by’igihugu cye. Nubwo bashinje Joseph Kabila gufatanya n’u Rwanda muri uwo mugambi akiri ku butegetsi, ubu bakaba bageze kuri Félix Tshisekedi, ubwabo bigeze gukorana n’u Rwanda mu bihe byatambutse. Ibi bigaragaza ikinyoma gikomeye kandi cyumvikana. Byongeye kandi muri gahunda y’ubuhahirane busesuye mu Muryango wa Afurika Yunze Ubumwe n’ubusabe bwa RDC bwo kwinjira mu Muryango wa Afurika y’Uburasirazuba (EAC), bigaragara ko kwigarurira ubutaka bw’ikindi gihugu byaba ari amafuti. Aho gutanga ibisubizo by’ibibazo nyabyo Abanye-Congo bafite ubu nk’ubushomeri, kutagira inganda zihagije no kwangiza ibikorwa remezo, kwangirika kw’ibikorwaremezo n’ibindi bishobora gusunikira urubyiruko rudafite akazi kwishora mu byaha cyangwa kwinjira mu mitwe yitwaje intwaro, […] abatavuga rumwe n’ubutegetsi muri RD Congo bahisemo gushyushya imitwe y’abaturage babo bakoresheje imitekerereze ishaje. Gukoma mu nkokora u Rwanda cyangwa ikindi gihugu cyo mu Karere ntibyongera umusaruro; ntibirema imirimo kandi ntibinazana ubukungu.  Abavuga ‘‘balkanisation’’ ntibigeze bakandagiza ikirenge ku mupaka uhuza u Rwanda na RDC, umwe mu inyurwaho na benshi ku Isi; ntibigeze byibura banumva ubuhamya bw’abagore bahakorera ubucuruzi, bahambukira inshuro nyinshi ku munsi bashaka imibereho. Ubukungu nyabwo bwa RDC ni abaturage bayo. Muri Afurika yose, umutungo kamere ubyarira inyungu ibigo mpuzamahanga biwubyaza umusaruro n’abayobozi bamwe na bamwe bahabwa utuvungukira n’icyizere cyo kubarindira ubutegetsi bwabo. Ku ngoma ya Félix Tshisekedi, RDC ifite amahirwe yo guhinduka igihugu kirimo amahoro kandi gitera imbere; ariko kugira ngo ibyo bigerweho birasaba ko bigirwamo uruhare n’impande zitandukanye zigize ubukungu nyabwo bwa RDC. Gushaka kwihorera ku Rwanda barugira umwanzi bahuriyeho ni igitekerezo gifutamye cyabafasha kwihuza ariko ntibirambe. Iyi nkuru yanyuze mu kinyamakuru Jeuneafrique, ni ibitekerezo bwite by’umwanditsi Gatete Nyiringabo, umunyamategeko akaba n’inzobere mu burenganzira bwa muntu."
14,urukundo,relationship,http://muhabura.rw/amakuru/urukundo/article/dore-ibintu-bitatu-wakora-nyuma-y-igikorwa-cyo-gutera,Dore ibintu bitatu wakora nyuma y’igikorwa cyo gutera akabariro, Nyuma yo gutera akabariro ibyishimo biba ari byose ndetse n’urukundo kuri buri umwe rwiyongereye cyane cyane ku babyemerewe n’imyemerere yabo n’andi mategeko atandukanye iyo ntacyo bikanga. Usibye ako kanyamuneza baba bumva baba basa n’abananiwe kuburyo buri wese aba ashaka guhita yisinzirira ntakindi arengejeho gusa hari icyo ukwiye kwitaho nyuma yo gutera akabariro. Izi ni inama z’icyo wakora nyuma yo gukora igikorwa nk’iki
1,politiki,politic,http://www.igihe.com/politiki/article/bigenda-bite-iyo-umudepite-ageze-mu-nteko-ntatange-ibitekerezo,Bigenda bite iyo umudepite ageze mu Nteko ntatange ibitekerezo?," Mu nshingano z’intumwa za rubanda harimo gutora amategeko abareye abaturage, kugenzura ibikorwa bya guverinoma, kwemeza abayobozi runaka, hari n’ibihugu baba bafite inshingano zo gutora abakuru b’igihugu. Nubwo baba baratowe n’abaturage ngo babahagararire, mu bihugu bimwe birimo n’u Rwanda, usanga hari abaturage bavuga ko baheruka babatora ntibazongere kubaca iryera cyangwa bagatora amategeko atabanogeye. Tariki 19 Nzeri 2018 ubwo yakiraga indahiro z’Abadepite, Perezida Paul Kagame, yavuze ko bagomba kujya begera abaturage, bakabikora nk’uko babigenza iyo babashakamo amajwi. Ati “Igihe mwese mwamaze mwiyamamaza hirya no hino mu gihugu, mwabonanye n’Abanyarwanda, uko mwabagezeho mubashakaho amajwi ariko bizakomeza kubageraho mubasanga, mufatanya gukemura ibibazo bafite.” Mu nteko habamo imirimo myinshi irimo kwiga imishinga y’amategeko, kuyisuzuma, kuyitangaho ibitekerezo n’ibindi. Akenshi abaturage bamenya ubushobozi bw’umudepite batoye bitewe n’uburyo abavuganira, ibitekerezo atanga ku ngingo zitandukanye zizanwa mu Nteko, kubasura n’ibindi. Hari ibihugu umudepite ugeze mu nteko ntiyongere kumvikana ku ngingo zibangamiye abaturage agaragazwa, byaba na ngombwa akaba yahagarikwa. Nko mu 2018 muri Kenya, ikinyamakuru The Standard cyasohoye urutonde rw’abadepite batajya bavuga mu Nteko. Havugwaga ko hari Abadepite bicara mu Nteko Ishinga Amategeko, ntibabe batekereza umushinga wafasha abaturage ahubwo icyo bakora, bikaba gusa gushyigikira imishinga yavuzwe n’abandi. Iki kibazo cyazamuwe na bamwe mu badepite muri iki gihugu, batangiye bijujuta bavuga ko hari bagenzi babo bahitagamo kwisohokera, mu gihe abandi babaga bageze ku ngingo zikomeye zo gutorerwamo amategeko. Depite Justin Bedan Njoka Muturi yabwiye abanyamakuru ati “Ntabwo nishimye kuko hari abadepite bagenzi bacu usanga birirwa bavuga ko bishimira ibyo bagezeho mu nteko, mu gihe mu by’ukuri ntacyo bigeze bakora.” Yavuze ko hari bamwe usanga batagaragara mu gihe barimo gushaka gushyiraho itegeko runaka, nyamara nyuma ryajya gutorwa ugasanga batangiye kwijujuta kandi batarigeze bagaragara mbere ngo baritangeho ibitekerezo. Inteko Ishinga Amategeko ya Kenya yavuze ko 70% by’abayigize wasangaga nta jambo bafata ngo batange ibitekerezo, bamwe muri bakaba baravugaga ko babiterwa n’uko babaga bakiri bashya mu nshingano. Mu Rwanda bihagaze gute? Kugeza ubu Inteko Ishinga Amategeko y’u Rwanda igizwe n’Imitwe ibiri, Umutwe w’Abadepite na Sena. Kuva tariki 19 Nzeri 2018 umutwe w’abadepite wabonye abadepite bashya 80 bari muri manda izageza mu 2023, naho kuva mu Ukwakira 2019 hatowe abasenateri, kugeza ubu bose hamwe ni 26. Nubwo bitoroshye kumenya imikorere ya buri mudepite, iyo uganiriye na bamwe muri aba bakubwira ko nubwo hari bamwe batavuga, ngo ni uburenganzira bwabo cyane ko nta tegeko rihari ribategeka kuvuga. Depite, Dr Frank Habineza, usanzwe ari n’Umuyobozi w’Ishyaka Riharanira Demokarasi no kurengera ibidukikije (DGPR), yabwiye IGIHE ati “Abadepite bose bafite uburenganzira bungana imbere y’amategeko, nta mudepite kandi ubuzwa kugira igitekerezo atanga, buri wese afite uburenganzira bw’iminota ingana, burya umuntu kutavuga ni umutimanama we.” Dr Habineza avuga ko ubwabo nk’abadepite badashobora kwicara ngo banenge umudepite runaka utajya utanga ibitekerezo, keretse wenda bikorewe mu mutwe wa politike aturukamo. Ati “Ibyo byakorwa n’amashyaka kuko buri shyaka rigira umuhwituzi. Nk’ubu twe nubwo turi babiri mu nteko ariko dufite umuhwituzi ari we njye, ubu mfite uburenganzira bwo gukurikirana umudepite wo mu ishyaka ryanjye iyo nta gitekerezo atanga cyangwa ntacyo avuga, ndamubaza nti ese wowe ko mbona utavuga wabaye iki? n’ahandi ubwo ni uko babikora.” Dr Habineza avuga ko ku giti cye intego yajyanye mu Nteko Ishinga Amategeko, ni uko buri gihe aba yiteguye kugira icyo yavuga gifasha umuturage.  Ati “Nta tegeko ryacaho ntarivuzeho kandi na mugenzi wanjye uba muri PAC agomba kureba uko amafaranga akoreshwa neza.” Kuva mu 2008, Depite Nyirahirwa Veneranda ari mu Nteko Ishinga Amategeko y’u Rwanda. Yabwiye IGIHE ko abantu bashobora kwibeshya ko hari abadepite batavuga kandi iyo bari muri komisiyo batanga ibitekerezo. Ati “Burya hari ibintu abantu batazi, mu Nteko Ishinga Amategeko akazi gakorwa mu byiciro bitandukanye, hari imirimo ikorerwa muri komisiyo abadepite bakajya impaka ku mategeko, nyuma akazashyikirizwa inteko rusange, aha ni naho abaturage bose baba babyumva kuri radiyo.” “Hari abantu benshi usanga bazi ko dutangira akazi saa cyenda mu gihe harimo inteko rusange ariko siko biri. Tuba twatangiriye muri komisiyo saa tatu ikageza saa sita, nyuma saa cyenda tukajya mu nteko rusange.” Nyirahirwa yavuze ko muri ayo matsinda, hari abantu usanga batanga ibitekerezo, ntibabitange mu nteko rusange. Ati “Hari abadepite usanga bavuga cyane mu mirimo ya komisiyo, mu nteko rusange burya hageramo ibyasuzumiwe muri za komisiyo ugasanga mu nteko rusange ntavuze, ariko hari n’abandi bavuga hose.” Icyakora, yemeza ko hashobora kuba n’utatanga ibitekerezo aho hombi kuko iyo bageze mu nteko, nta muntu babwira ngo azagende avuge cyane. Ati “Nta muntu uza kuguha amabwiriza ngo vuga, wanamara rwose imyaka itanu utavuze kandi nta wazabikubaza.” Depite, Sheikh Harerimana Musa Fazil, Visi Perezida ushinzwe Imari n’Abakozi mu Nteko Ishinga Amategeko y’u Rwanda umutwe w’abadepite, yabwiye IGIHE ko kugeza ubu nta tegeko rihana umudepite utatanze ibitekerezo, bityo ko utabikoze nta tegeko aba yishe. Agira ati “Nta cyaha gihari iyo utavuze kuko inteko ikorera mu mategeko, iyaba hari itegeko rivuga ngo niba utavuze umwaka wose bigenda gutya, icyo gihe twaryubahiriza ariko noneho ubwo nta tegeko rihari, ubwo nabyo biremewe, ikitabujijwe n’amategeko kiba cyemewe.” Yavuze ko gahunda nyinshi mu nteko zibera muri za komisiyo, ku buryo hari abadepite benshi baba baratanze ibitekerezo, byagera mu nteko rusange akumva nta mpamvu yo kongera kuvuga. Sheikh Harerimana yavuze ko bari kwiga ku buryo n’ibiganiro byabeye muri za Komisiyo byajya bica kuri radiyo kugira ngo abaturage babashe gukurikirana ibikorwa by’Inteko n’imikorere y’abadepite batoye. Ati “ Twamaze kuganira n’ubuyobozi bwa RBA ngo turebe ukuntu n’impaka zabereye muri Komisiyo, rimwe na rimwe zajya zinyura kuri radiyo Rwanda Inteko, ibyo turimo kubiganira bizadutwara amafaranga kandi ntaraboneka ariko niwo murongo dushaka kuzakoreramo.” Muri Uganda mu 2016 hasohotse urutonde rw’abadepite batajya bagaragara mu batanga ibitekerezo ku ngingo zireba abaturage, nyamara ari bo bahagarariye. Mu badepite 427 bagize Inteko Ishinga Amategeko ya Uganda, 82 ngo nta jambo na rimwe bari bakavuze, 51 bari baravuze ijambo rimwe. Mu 2011, mu Bwongereza ibinyamakuru byasohoye urutonde rw’abadepite b’abanebwe. Icyo gihe bashingiraga ku mubare w’inama abadepite bakoranaga n’abaturage bo mu duce bahagarariye. Baje gusanga Depite Sir Stuart Bell, yari amaze imyaka 14 mu Nteko, nta na rimwe arajya kugirana ibiganiro n’abaturage bamutoye ngo yumve ibibazo byabo. Sir Stuart Bell yaje kwitaba Imana mu 2012 afite imyaka 74."
5,imyidagaduro,entertainment,http://muhabura.rw/amakuru/imyidagaduro/article/yaturiye-mu-ruhame-avuga-ko-yibye-telephone-y-umuhanzi,Yaturiye mu ruhame avuga ko yibye telephone y’umuhanzi Ragga Dee," Ubwo hatangwaga ibihembo bya Zzina Awards hariya mu gihugu cya Uganda, umukinnyi w’amakinamico(Theatre) , uzwi ku izina rya Daxx Kartel umaze kumenyererwa cyane hariya muri Uganda yapfukamye imbere y’abitabiriye ibi birori maze avuga ko yigeze kwiba telephone ya Ragga Dee ndetse arihana anasaba Imana imbabazi. Daxx Kartel  ni ubwa mbere agaragaye muri ibi bihembo bya Zzina Awards ndetse anabasha kwegukana ibyiciro byose yahatanagamo, Nyuma yo gutwara ibi bihembo yafashe umwanya arapfukama imbere y’abitabiriye ibirori byo gutanga ibihembo maze asaba Imana imbabazi kubw’uko yigeze kwiba Telefone y’umuhanzi ukomeye hariya muri Uganda Ragga Dee Daxx Kartel yagize ati: “Imana ni igitangaza, iyo ntekereje ibihe nabayemo ndi umujura ukora mu mifuka y’abantu ndetse no mu bikapu byabo kubwo gushaka amaramuko nukuri nareba n’uru rwego ngezeho bintera gushima Imana” Yakomeje agira ati: “Nukuri nibuga ubwo nibaga Telefone ya Ragga Dee nyimucomoye mu mufuka byari bitangaje ariko nanone kubw’Imirimo y’Imana ubu ndimo guhanganira nawe ibihembo ndetse nkabimutwara kuri ubu.
 Umuhanzi Ragga Dee 

 Daxx Kartel wemeza ko yigeze kwiba Telefone ya Ragga Dee  Yanditswe na Akayezu Snappy/Muhabura.rw
"
11,iyobokamana,religion,http://muhabura.rw/amakuru/iyobokamana/article/ndahiro-tom-yatanze-ubutumwa-kuri-papa-francis-ku-byakozwe,Ndahiro Tom yatanze ubutumwa kuri Papa Francis ku byakozwe na Kiliziya ya Kabgayi," Mgr Smaragde Mbonyintege wa Diyosezi ya Kabgayi ahakana ko bafite gahunda yo kwifatanya n’abapadiri mu kwizihiza yubile y’imyaka 25 barimo abahamijwe ibyaha bya Jenoside, umushakashatsi kuri Jenoside Tom Ndahiro akavuga ko nta kindi Mbonyintege yakora atari ukubihakana, ariko ko bikojeje isoni Umushumba wa Diyosezi ya Kabgayi, Smaragde Mbonyintege, aravuga ko nta gahunda kiliziya gatulika ifite yo kwifatanya n’abapadiri barimo abajenosideri mu kwihiza yubile y’imyaka 25. Ibi arabihakana hashingiwe ku butumire bwanditswe mu izina rye ariko akavuga ko atari we wabwanditse. Ni ibaruwa y’ubutumire yakwirakwijwe ku mbuga nkoranyambaga nka Twitter. Umwe mu bayikwirakwije ni umushakashatsi kuri Jenoside yakorewe Abatutsi, Tom Ndahiro, wemeza ko iyi baruwa yanditswe na Kiliziya Gatulika, ati “Ni bo bayanditse, ibyo kuyihakana birumvikana ko ari amatakirangoyi”. Tom Ndahiro, kuri Twitter, yabwiye Umushumba wa Kiliziya gatulika ku Isi, Papa Francis (@Pontifex) ko ibyakozwe na Kiliziya ya Kabgayi, byo gutangaza ko izifatanya n’abapadiri bizihiza yubile barimo abakoze jenoside (Rukundo Emmanuel na Ndagijimana Joseph), bikojeje isoni. 
Mgr Smaragde Mbonyintege wa Diyosezi ya Kabgayi ahakana ko bafite gahunda yo kwifatanya n’abapadiri mu kwizihiza yubile y’imyaka 25 barimo abahamijwe ibyaha bya Jenoside
Magingo aya Mgr Mbonyintege ntabwo ari mu Rwanda. Ari mu nama i Kinshasa muri Repubulika Iharanira Demokarasi ya Kongo. Ubutumwa bwe bunyomoza buragira buti, “Njye nibaza n’uwabitangaje uwo ari we, icyo yashakaga. Ntabwo ari byo, ntabwo ari byo! Nabyumvise, tuzakora yubile y’abapadiri bitwaye neza bari mu gihugu. Ayo ni yo makuru twabatangariza.” Abajijwe uwo akeka waba wanditse ubwo butumire bwazamuye uburakari bwa benshi, Mgr Mbonyintege yagize ati “Ubwo butumire uwabukoze ni ibyo yiyandikiye ntaho bihuriye n’ubutumwa bw’umwepiskopi kuko ntabwo nakoze njyewe. Abazakorerwa yubile ni abari mu gihugu, ntabwo ari abafunze cyangwa abari mu mahanga. Abazakorerwa yubile ni batatu.” Nyuma yo kumva Mgr Mbonyintege ahakana ibyo kwandika iyi baruwa, Izubarirashe.rw ryashatse kumenya aho Tom Ndahiro yayikuye, yanga kuhatubwira ariko aduhamiriza ko yayihawe n’umuntu wo muri kiliziya kandi yizeye cyane ku buryo adatekereza ko yamupfunyikiye ikibiribiri. Ati “Ikibazo ni ukuvuga ngo, nibasohore lisite bariya bantu batarimo kuko ni abantu bari bagiye gukora yubile y’imyaka 25, icya kabiri nibavuge position yabo (aho bahagaze) ku muntu wakoze jenoside, ko amategeko y’isi yabahannye bo babagenje gute?” Tom Ndahiro avuga ko kuba kiliziya ibihakana n’ubundi nta kindi yakora atari ukubihakana. Ati “Ntabwo twavuga ababiduhaye kugira ngo batabamerera nabi, ariko birahari ntabwo duhubuka dutyo. Mu gihe gito nerekanye umupadiri wakatiwe ufungiye ku Gisenyi warimo asomana misa na musenyeri…” Aha yakomozaga ku mupadiri witwa Edouard Ntuliye wakatiwe gufungwa burundu nyuma yo guhamwa n’uruhare muri jenoside yakorewe Abatutsi ugaragara ku ifoto ari kumwe na Musenyeri wa Diyosezi ya Nyundo Anaclet, barimo basoma misa muri gereza, iyi foto na yo Tom Ndahiro akaba yayishyize kuri Twitter. Abajijwe n’umunyamakuru w’Izubarirashe.rw aho yo yayikuye, yabaye nk’utangara ati “Erega mwibimbaza mugende murebe, nonese ntihari abafungwa imbere yabo? Erega ntabwo bari bonyine, hari n’abapadiri bandi babiri.” Mgr Mbonyintege avuga ko mu mategeko ya kiliziya gatulika bitemewe ko umupadiri wakatiwe uri muri gereza asoma misa, akavuga ko adakeka ko ibyo byabayeho, ko ababikwirakwije babeshya. Tom Ndahiro ushinjwa kubeshya ariko, akabaza ati “Ko ubutumire bwabo ubusanzwe butangwa mbere y’amezi abiri, ubu ngubu bazabukora ryari? (cyane ko yubile izaba kuwa 16 Nyakanga 2016).” Ashingira kuri ibi yemeza ko ubutumire yakwirakwije adashidikanya ko bwanditswe na kiliziya gatulika kuko yubile isigaje ukwezi kutagera no kuri kumwe. Musenyeri Mbonyintege avuga ko nagera mu Rwanda gukora ubwo butumire ari cyo kintu azaheraho, agahakana yivuye inyuma ko ubwakwirakwijwe ari ubwabo, agasaba abantu kutabuha agaciro, ati “ni iby’abantu bikorera ku bwo gushyushya imitwe, ibyo mwe kubyitaho.” Ku kibazo cy’umupadiri wagaragaye yambaye imyenda ya gipadiri asoma misa ari kumwe na Musenyeri wa Diyosezi wa Nyundo, byo avuga ko adakeka ko byabaye, ko umupadiri wakatiwe atemerewe gusoma misa, ariko ko kuba yakwambara umwenda wa gipadiri byo ntawe byagakwiye gutangaza. Ati “Ikibazo mugomba kumva, nka Leta, iyo umuntu ari umujenosideri aba ari Umunyarwanda nk’abandi. Leta iramutunga iramugaburira, iramwambika, nonese umupadiri wakoze jenoside ni we utatungwa, ni we utagaburirwa nk’abandi? Ntabwo akorerwa ibirori, ntabwo avuga misa, keretse igihe bavuze ko ari umwere cyangwa se afunguwe arangije ibihano. Ariko igihe ari muri gereza afunzwe arasurwa nk’izindi mfungwa zose, ahabwa ukarisitiya nk’abandi kuko biba bifatwa nk’aho yicujije. Iyaba bayisomaga ntabwo twagombaga kujyayo (abapadiri baturuka hanze ya gereza). Tujyayo kuzisoma kandi bahari, zisomwa n’umupadiri uvuye hanze. Umunyamakuru: Ariko uriya biragaragagara yambaye imyenda ya gipadiri asoma misa… Mgr Mbonyintege: Ariko se kwambara abandi baba barimo bo ntibaba bambaye? Nta kintu kimubuza kuyambara kuko niba imfungwa tuzikurikiranira hafi, tukazigaburira tukazambika, ntabwo bimubuza kuba ari umunyacyaha, ariko hariho uburenganzira bw’ibanze bugenerwa imfungwa. Via:Izuba

 Yanditswe na Ubwanditsi/Muhabura.rw"
5,imyidagaduro,entertainment,http://www.igihe.com/imyidagaduro/article/urwibutso-rwa-miss-rwanda-nishimwe-naomie-mu-rugendo-rwo-kuba-nyampinga-n,"Urwibutso rwa Miss Rwanda Nishimwe Naomie mu rugendo rwo kuba nyampinga,  n’uburyo yatunguwe no gutorwa (Video)"," Miss Nishimwe ni umukobwa w’imyaka 21 wavukiye i Kigali aba ari naho akurira, aha ni naho yize dore ko yarangije ayisumbuye mu mwaka wa 2019 aho yize MEG muri Glory Secondary School. Nyuma y’uko arangije amashuri ye uyu mukobwa yaje kwitabira irushanwa rya Miss Rwanda yanegukanye tariki 22 Gashyantare 2020 mu Intare Arena. Nishimwe wakuranye indoto zo kuba Nyampinga yatangiye kubyiyumvamo mu 2015 ubwo yitabiraga amarushanwa anyuranye y’ubwiza mu mashuri yisumbuye. Yamenyekanye cyane mu irushanwa rya Miss High School aho yanaje kwegukana ikamba ry’umukobwa uzi kwifotoza neza. Tariki 18 Mutarama 2020 nibwo benshi bamenye uyu mukobwa wari umaze kwinjira muri Miss Rwanda ahagarariye Umujyi wa Kigali. Ubwo bahamagaraga abakobwa bagomba guhagararira uyu mujyi 19 barangiye ataragerwaho, uyu akaba ariwe bahamagaye bwa nyuma bityo buzura 20. Akinjira mu bakobwa bagomba guhagararira Umujyi wa Kigali yabwiye abanyamakuru ko ataganira nabo kubera ibyishimo yari afite, aha yirindaga kuba yavuga amagambo atateguye. Yagize ati”Kiriya gihe nari mfite ubwoba, nibazaga ukuntu nsigaye nkumva birakomeye. Gusa narasenze cyane kandi ndashimira Imana ko yabikoze.” Abakobwa 20 bari bagiye basanga abandi 34 batoranyijwe mu zindi ntara, tariki 1 Gashyantare mu ihema ry’ahasanzwe habera imurikagurisha i Gikondo niho habereye ibirori byo gutoranya abakobwa 20 bagombaga kujya mu mwiherero muri 54 bahatanaga icyo gihe. Nishimwe Naomie yabaye umwe muri abo 20 bagombaga kujya mu mwiherero bityo we kimwe na bagenzi be 19 bamara ibyumweru bibiri muri Hotel La Palisse i Nyandungu mbere y’uko umunsi nyiri izina wo gutanga ikamba ugera. Uyu mukobwa winjiranye mu irushanwa umushinga wo kurwanya indwara y’agahinda gakomeye mu banyarwanda yanawugeranye ku munsi wa nyuma w’irushanwa kuko ari nawo yabwiye abagize akanama nkemurampaka mbere yuko kamuha amanota yatumye yegukana ikamba. Tariki 22 Gashyantare 2020, ku Intare Arena, Nishimwe Naomie yambitswe ikamba rya Miss Rwanda nyuma y’irushanwa rikomeye ry’abakobwa beza bose bahatanaga. Mu bakobwa 54 bagombaga gushakwamo 20 bajya mu mwiherero Nishimwe Naomie avuga ko byari urugamba rukomeye ariko Imana yonyine ariyo yarumufashije. Ati” Byari bikomeye, Imana yaramfashije. Abakobwa 54 bose beza bakwiye kuba ba Nyampinga si ibintu byari byoroshye.” Ageze mu mwiherero Nishimwe Naomie yari azwi nk’umukobwa ukunda gusetsa cyane ariko bagenzi be bari baranamaze guha akazina ka “Manyinya” kubera Inyinya afite. Miss Nishimwe mu mwiherero ubwo bajyaga kwerekana impano we yavuze ko ari umuhanga mu gutunganya imisatsi, iki gihe yafashe Akaliza Hope amutunganyiriza mu mutwe. Ku munsi nyiri izina w’irushanwa avuga ko nta cyizere yari afite kuko ikamba yari yamaze kuriha Akaliza Hope bari bahanganye. Ati” Nta cyizere nari mfite, nabonaga ikamba ari irya Akaliza Hope, kenshi nawe narabimubwiraga ko ariwe Miss Rwanda 2020.” Abajijwe impamvu yarihaga uwo mukobwa Miss Nishimwe yagize ati” Nta mpamvu, nyine ni uko ariko nabibonaga, buri wese muri twe yari afite uwo abona ukwiye ikamba, njye rero nabonaga ari we.” Muri uyu mwiherero ngo ntazibagirwa uburyo yabanaga na bagenzi be ndetse n’abayobozi banyuranye babasuraga bakabaha ibiganiro byiza. Nishimwe Naomie yayoboye abandi bakobwa mu majwi kuva mu ijonjora ry’ibanze kugeza ku munsi wa nyuma w’irushanwa. Yarushaga abandi bakobwa amajwi yaba kuri Internet no mu buryo bwa SMS. Ku munsi nyiri izina wo gutanga amakamba Uyu ngo wari umunsi w’ubwoba ku bakobwa bose bahatanaga, Nishimwe Naomie yagize ati “Twarabyutse tujya gufata amafunguro bisanzwe, badukorera mu mutwe baradusiga ubundi dutegereza amasaha ngo tujye ahagombaga kubera irushanwa.” “Buri wese yari afite ubwoba ubona ntawe uvugisha mugenzi we” . Miss Nishimwe avuga ko bakimuha ikamba rya Miss Photogenic yahise yumva ko byose birangiye. Ati” Numvaga byarangiye, bavuze nimero yanjye ko ariyo yatsinze nagize ngo baribeshye bagiye kubanza kureba neza. Nari natangiye kubara intambwe ngiye gutera nsubira inyuma ariko Imana yarahabaye nsanga ni njyewe.” Ikamba  Nishimwe Naomie yegukanye ryamuhesheje kwegukana ibihembo binyuranye. Nka Nyampinga w’u Rwanda 2020 yagenewe imodoka nshya yo mu bwoko bwa Suzuki Swift 2019 yatanzwe na Suzuki binyuze muri Rwanda Motor ifite agaciro ka miliyoni 18 z’amafaranga y’u Rwanda. Yemerewe kandi umushahara w’ibihumbi 800 Frw ku kwezi mu gihe cy’umwaka, aya akazatangwa na Africa Improved Foods. Nyampinga w’u Rwanda yemerewe kwivuza ku buntu ku ivuriro ryitwa Ubuzima Polyclinique no gusohokera muri Camellia agafata icyo ashaka mu gihe kingana n’umwaka azamarana ikamba. Yemerewe itike y’indege izamujyana i Dubai n’ibindi byose bijyanye n’urugendo azakora mu rwego rw’ikiruhuko, iyi ikazatangwa na kompanyi yitwa Multi Design Group. Keza Salon yemeyeko izamukorera ibijyanye n’imisatsi ndetse no kwita ku bwiza bwe mu gihe cy’umwaka wose. Yemerewe gucapirwa inyandiko zose ku buntu ku bintu byose azaba ashaka muri Smart Design, mu gihe True Connect yo yamwemereye internet y’umwaka ku buntu. Mu gihe agiye mu birori, uyu mukobwa azajya yambikwa na Ian Boutique ku buntu ahabwe n’imyenda ya Siporo y’ubuntu muri Magasin Sport Class. Umukobwa wegukanye ikamba rya Miss Rwanda buri mwaka ahita anatsindira itike yo guhagararira igihugu muri Miss World. Ishimwe Naomie wegukanye ikamba rya Miss Rwanda 2020 ni umwana w’imyaka 21 upima metero 1.70 akaba yari yambaye nimero 31 mu irushanwa rya Miss Rwanda 2020."
9,umuco,culture,http://www.igihe.com/umuco/article/abanyabugeni-b-abagore-bahawe-umwihariko-mu-kwizihiza-umunsi-mpuzamahanga-w,Abanyabugeni b’abagore bahawe umwihariko mu kwizihiza Umunsi Mpuzamahanga w’Ingoro Ndangamurage," Buri mwaka tariki 18 Gicurasi Isi yizihiza Umunsi Mpuzamahanga wahariwe Ingoro Ndangamurage, hazirikanwa umuco, amateka n’imibereho gakondo by’abatuye Isi. U Rwanda narwo rwifatanya n’amahanga mu kwizihiza uwo munsi ushimangira agaciro ko guhererekanya amateka no guteza imbere umuco ufatwa nk’umusingi w’imibereho y’igihugu. Urwa Gasabo rubarizwa mu Muryango Mpuzamahanga w’Ingoro Ndangamurage (ICOM) uhuriyemo abanyamuryango basaga 44 000 bakora mu ngoro ndangamurage 20 000 zo mu bihugu 138. Muri uyu mwaka, uyu munsi wahawe insanganyamatsiko ivuga ku kugira “Ingoro ndangamurage zigamije uburinganire, ubudasa no kudaheza’’. Kuri iyi nshuro iki gikorwa cyateguwe mu buryo bwihariye aho hazifashishwa ikoranabuhanga bitewe n’ingamba zashyizweho zo guhangana n’ikwirakwira ry’icyorezo cya COVID-19. Ni muri urwo rwego Ingoro ndangamurage zo mu bihugu binyamuryango bya ICOM zasabwe kucyizihiza hifashishijwe ikoranabuhanga. Ikigo cy’Ingoro z’Igihugu z’Umurage w’u Rwanda (INMR) cyizizihiza ibi birori hafungurwa ku mugaragaro imurika rishya mu Ngoro y’Ubugeni n’Ubuhanzi iherereye i Kanombe, ku wa 18 Gicurasi 2020. Iri murika ry’ibihangano by’ubugeni ryahawe insanganyamatsiko ivuga iti “Ubutumwa bw’abanyabugeni b’Abanyarwandakazi: Uburinganire kuri bose.’’ Ni insanganyamatsiko yari yagenwe ku Munsi Mpuzamahanga w’Abari n’Abategarugori [yasubitswe kubera ingamba zo guhangana na Coronavirus], ariko inahurirana n’iyatanzwe na ICOM uyu mwaka wa 2020. Iyo urebye mu byiciro bitandukanye bibarizwamo abari n’abategarugori mu Rwanda, usanga baragize uruhare mu bikorwa by’iterambere ry’ubukungu n’imibereho myiza y’abaturage nyuma ya Jenoside yakorewe Abatutsi mu 1994; ariko basigara inyuma mu bijyanye n’ubugeni bitewe n’impamvu zirimo ubushobozi buke, kubura amahugurwa ahagije mu bijyanye n’ubugeni n’izindi mbogamizi zo mu buzima busanzwe. Ushingiye no ku bihangano bimuritse mu Ngoro y’Ubugeni n’Ubuhanzi y’i Kanombe “Hari icyuho kinini hagati y’ibihangano by’abagore n’abagabo. Ibi ntibisobanuye ko badashoboye, bafite impano muri bo kuko na bake bari muri uwo mwuga bakora ibihangano byiza cyane, bimwe muri byo bifite ubwiza burenze ibya basaza babo.’’ Imurika rizakorwa nk’uburyo bwo gukora ubukangurambaga mu bari n’abategarugori, binyuze mu butumwa bukubiye mu nsanganyamatsiko y’imurika no mu bihangano byabo byateguwe kandi bizamurikwa, bakangurirwa kwigirira icyizere, gutinyuka no kugaragaza impano bafite mu by’ubugeni. Iri murika ryateguwe hagamijwe gufasha abahanzikazi bato no kubaharurira inzira zo kungukira mu bikorwa byabo; gufasha abanyabugeni b’abagore gutegura ibikorwa byo kumurika ibihangano byabo; kwerekana agaciro ko gushora mu bushobozi bw’umugore no kubafasha kugeza imishinga yabo ku rwego mpuzamahanga, byanafasha abandi kubigiraho. Rizahuza abanyabugeni b’abari n’abategarugori 35 bo mu bihugu bitandatu birimo u Rwanda, Amerika, u Bufaransa, u Bubiligi, Serbia na Repubulika Iharanira Demokarasi ya Congo. INMR yateguye iri murika ifatanyije n’Ikigo Ndangamuco cy’Abadage Goethe Institut-Kigali. Ibyo bigo byombi byafashije abari n’abategarugori b’abanyabugeni mu kuritegura, kubaha amahugurwa n’ubushobozi bwo gukora ibihangano byabo no gutunganya imurika riboneye. Umuhango wo kwizihiza Umunsi Mpuzamahanga w’Ingoro Ndangamurage uzanyuzwa kuri murandasi (Webex) ku wa 18 Gicurasi 2020 saa Cyenda. Abifuza kuwukurikirana baziyandikisha bohereza ubutumwa kuri [email protected] cyangwa bakandikira ikigo banyuze ku mbuga nkoranyambaga. Biteganyijwe ko umukozi w’Ingoro ndangamurage azasobanurira abazakurikira iki gikorwa ibijyanye n’imurika, ababwira ubutumwa bukubiye mu bihangano bigize imurika nkuko bigenda mu gihe bari gusura bisanzwe. U Rwanda rufite Ingoro z’Umurage umunani zimuritse umurage n’amateka by’igihugu ku mibereho y’abagituye, imyemerere, imyidagaduro, imyambarire, imiziro n’imiziririzo, amateka yacyo. Nyuma ya gahunda ya Guma mu rugo yashyizweho mu kwirinda ikwirakwira rya COVID-19, ibikorwa byo gufungura imiryango ku basura ingoro ndangamurage byarasubukuwe ku wa 5 Gicurasi 2020."
1,politiki,politic,http://www.igihe.com/diaspora/ibikorwa/article/singapore-abanyarwanda-bifatanyije-mu-kwibuka-jenoside-yakorewe-abatutsi,"Singapore: Abanyarwanda bifatanyije mu Kwibuka Jenoside yakorewe Abatutsi, biyemeza kurwanya abayihakana"," Ni igikorwa cyabimburiwe no gufata umwanya wo Kwibuka no kwenyegeza urumuri rw’icyizere, mu guha icyubahiro abasaga miliyoni imwe bazize Jenoside yakorewe Abatutsi mu 1994. Ni igikorwa cyitabiriwe n’Abanyarwanda basaga 200 bo mu bihugu bya Singapore, Australie, Nouvelle Zelande na Indonesia hamwe n’abari mu Rwanda n’ahandi. Mu buhamya yatanze, Umuhoza Frida warokotse Jenoside, ubu utuye mu Mujyi wa Melbourne muri Australie, yavuze urugendo yanyuzemo muri Jenoside nk’umwana w’umukobwa wari ufite imyaka 14 nyuma y’ibihe byabanjirije Jenoside byaranzwe no kubiba urwango, amacakubiri n’itotezwa byakorerwaga abatutsi, ibintu yabonye kuva afite imyaka itandatu agitangira amashuri. Yavuze ko nubwo umuryango we wishwe muri Jenoside, agasigarana ihungabana rikomeye ndetse yihebye, ibyo yabonye akibyibuka nk’ibyabaye ejo, ku buryo bibabaje kuba hari abagerageza guhakana Jenoside yakorewe Abatutsi. Yavuze ko ari inshingano za buri wese mu kurwanya ingengabitekerezo ya Jenoside kimwe n’abagerageza kuyihakana. Yasabye Abanyarwanda baba mu mahanga kugerageza gufasha abarokotse Jenoside yakorewe abatutsi mu 1994 batorohewe muri ibi bihe bikomeye byo kurwanya Coronavirus, kuko igikorwa icyo ari cyo cyose nko kubahamagara kuri telefoni ubihanganisha unababaza uko babayeho, gisobanuye byinshi. Mu ijambo yagejeje kuri aba Banyarwanda, Ambasaderi w’u Rwanda muri Singapore ari na we ushinzwe ibihugu bya Australia, New Zealand na Indonesia, Amb Jean de Dieu Uwihanganye, yavuze ko ubuzima Umuhoza yabayemo, abarokotse Jenoside benshi babunyuzemo, aboneraho umwanya wo kubihanganisha, anabizeza ko umuryango mugari w’Abanyarwanda ukomeza kubazirikana. Yasabye urubyiruko kurushaho kugira uruhare mu guhangana n’abagihakana bakanapfobya Jenoside yakorewe Abatutsi. Yakomeje agira ati “Bikwiye kutwibutsa uruhare tugomba kugira mu guhangana n’abagerageza kugoreka amateka ya Jenoside yakorewe Abatutsi mu 1994 bagamije izindi nyungu. Twifashishije ibimenyetso bihari, dukwiye kubirwanya binyuze mu kwamagana ku mugaragaro abagerageza kubiba urwango haba ku mbuga nkoranyambaga cyangwa mu muryango wacu.”  “Ndifuza gusaba by’umwihariko urubyiruko, abenshi turi kumwe hano. Uyu munsi ni mwe cyizere n’ahazaza h’u Rwanda. Mu myaka 26 ishize, ingabo zari iza RPA ziyobowe na Nyakubahwa Perezida Paul Kagame, zahagaritse Jenoside yari irimo gukorerwa Abatutsi, kandi turabibashimira. Bari bafite imyaka ingana n’iyanyu na twe.” Yavuze ko bagize uruhare mu guhagarika Jenoside no kubaka u Rwanda rushya. Yakomeje ati “Natwe nk’urubyiruko rw’Abanyarwanda baba mu mahanga, dukwiye kugira uruhare mu rugamba rwo kurwanya ingengabitekerezo ya Jenoside kimwe n’abahakana Jenoside. Benshi mu benegihugu bagenzi bacu muri ibi bihugu by’umwihariko muri Australia, bakomeje kuyobywa ngo bajye mu guhakana Jenoside.” Abayobozi b’umuryango Nyarwanda mu bihugu bya Australia, Nouvelle Zelande na Indonesia nabo batanze ubutumwa buha icyubahiro abazize Jenoside no kwihanganisha abayirokotse. Banagaragaje uburyo hakenewe guhuza imbaraga mu gutsinda abakomeje gushaka kugoreka amateka y’u Rwanda, bagamije kuyobya abatazi ukuri kuri Jenoside yakorewe Abatutsi mu 1994. Umuyobozi uhagarariye inyungu z’u Rwanda muri Australie, Michael Roux, yavuze ko nubwo Jenoside yakorewe Abatutsi yatangiye ku wa 7 Mata, byari nk’iherezo y’ibindi bikorwa byari bimaze imyaka myinshi byo kwibasira Abatutsi no gucura imigambi yo kubarimbura. Muri icyo gihe, Isi yatereranye u Rwanda kugeza ubwo mu minsi 100 gusa Abatutsi barenga miliyoni imwe bari bamaze kwicwa. Yavuze ko hari abantu benshi muri Australia na Nouvelle Zelande bahakana bakanapfobya Jenoside, bafite ibikorwa bitesha agaciro abazize Jenoside, abayirokotse n’Abanyarwanda muri rusange. Yasabye ko bene abo bantu bakwiye gushyirwa ahabona ndetse imvugo zabo zikamaganwa, ibinyoma byabo bigatsindishwa ibimenyetso by’ukuri ku mateka y’ibyabaye mu Rwanda. Lady Clare de Lore McKinnon uhagarariye inyungu z’u Rwanda muri Nouvelle Zelande yahaye icyubahiro abazize Jenoside, anifatanya n’abarokotse kimwe n’Abanyarwanda muri rusange. Yagarutse ku buryo mu 1994, nubwo habayeho intabaza ya ambasaderi w’icyo gihugu mu Umuryango w’Abibumbye, Amb Collin Keating, wasabaga uyu muryango kugira icyo ukora ku byabaga mu Rwanda, nta cyakozwe kandi byari gutabara ubuzima bw’ibihumbi bwari mu kaga. Yavuze ko muri iki gihe COVID-19 atari yo virusi yonyine muri Nouvelle Zelande, avuga ko hari abantu bahakana Jenoside bashaka gutesha agaciro abayirokotse hamwe n’imiryango yabo, binyuze mu guhakana ukuri kw’ibyabaye muri Jenoside yakorewe Abatutsi. Muri uyu muhango kandi hanifashishijwe ubutumwa bwo Kwibuka bukubiye mu ndirimbo zitandukanye, hagamijwe guha icyubahiro abazize Jenoside yakorewe Abatutsi, no kwifatanya n’abayirokotse."
9,umuco,culture,http://www.igihe.com/umuco/ibitabo/article/scholastique-mukasonga-yasohoye-igitabo-kivuga-kuri-kibogo-wafatwaga-nk-umukiza,Scholastique Mukasonga yasohoye igitabo kivuga kuri Kibogo wafatwaga nk’umukiza w’abanyarwanda," Mbere y’uko abamisiyoneri bazana inkuru nziza ya Yezu i Rwanda bivugwa ko uwo Kibogo ari we wafatwaga nkuko Abakristu bafata Yezu . Scholastique Mukasonga ni Umwanditsi w’umunyarwanda abakunda gusoma ibitabo n’abakurikiranira hafi ibijyanye na sinema bibuka filimi Notre Dame du Nil ishingiye ku gitabo cye yasohotse muri Gashyantare 2020. Igitabo cya Mukasonga ’ Kibogo est monté au Ciel’gifite paji 160. Cyasohowe n’inzu isohora ibitabo yo mu Bufaransa, éditions Gallimard. Ni ubwoko bw’ibitabo by’inkuru ndende mpimbano cyangwa se Roman (Novel).  Ugendeye ku mateka ya Kibogo uvugwa mu mateka y’u Rwanda wumva ari igitabo kigaragaza ko imyemerere cyangwa ibisa n’ibyo abanyamadini bigisha kuri Yezu hari uwari uhari kandi abifite mbere. Agace gasa no gutera amatsiko yashyize ku rubuga Gallimard, kabaza uwaba yaragiye mu Ijuru hagati ya Kibogo w’i Rwanda na Yezu yita uw’abamisiyoneri ndetse nyuma yo kujya mu Ijuru akagirira abantu ineza. Ati ""Ari Kibogo, umuhungu w’umwami na Yezu w’abamisiyoneri ni nde wazamutse mu Ijuru? wongeye kugusha imvura, agakiza abantu amapfa n’inzara?"" Akomeza yibaza niba abantu bakwiye kwizera inkuru cyangwa imigani baciriwe n’abera kurusha kwizera izo babwiye n’ababyeyi babo amanywa n’ijoro. Ati ""Ese birakwiye ko twakwizera imigani twaciriwe n’abagabo b’abera b’ubwanwa burebure cyangwa twakwemera iyo ababyeyi bacu baducira buri mugoroba."" Igitabo cyitwa Le Rwanda ancien cyanditswe na De Lacger, kuva ku rupapuro rwa 167 kugeza ku rwa 68 kigaragaza ko mbere y’umwaduko w’ubukirisitu mu Rwanda hari imyizerere gakondo idafite aho itandukaniye n’ubukirisitu ndetse ikaba yari ifite akarusho ko kuba ishingiye ku muco gakondo w’abanyarwanda. Ayo makuru yemeza ko mu Rwanda hahoze inkuru nziza y’“umukiza (umutabazi) Kibogo"", yaje guteshwa agaciro n’inkuru nziza y’“umukiza (umutabazi) Yezu“ yazanywe n’abakoloni. Mu Rwanda rwa kera umutabazi yari umuntu wemeraga gutanga amaraso ye ku bushake akameneka ku butaka bw’umwanzi bigatuma umwica cyangwa uwo amenekeye mu gihugu atsindwa. Ibi ngo byaba byaratangiwe na “Kibogo“, izina ry’Ikinyarwanda rikomoka ku nshinga kubogora ihwanye n’iyo mu gifaransa bita “sauver“, “redresser“ cyangwa se ‘Gutabara’. Igitekerezonkomoko cy‘umutabazi Kibogo mu Rwanda Mu mateka y’u Rwanda dutangira kumva iby’Umutabazi bwa mbere muri wa mugani w’Ibimanuka mu gice cya wo cy’Umugani uvanze n’igitekerezo. Lacger yanditse agira ati “Ubwo Kigwa n’umuvandimwe we Mututsi na mushiki wabo Nyampundu bacibwaga mu ijuru bitewe n’icyaha cya nyina wamennye ibanga ry’Imana, bururukiye mu Mubali bavuye mu ijuru. Bagera mu Mubali rero, bibonye bambaye ubusa bakennye. Hashize iminsi icumi bafite agahinda gakabije, bafite inzara, inyota n’imbeho bifuza gupfa gusa, bambaza Imana bati: Mana y’u Rwanda tugirire impuhwe utubabarire. Muri ako kanya inkuba ikubitira mu kirere maze umurabyo ukongeza ibyatsi byumye maze babona agashirira baragafatisha babona umuriro barota.” “Hashize iminsi ijuru rirakinguka babona hamanutse impeke, ibishyimbo, amasaka n’insina y’imineke. Hashize iminsi na none mu ijuru hamanuka ikibumbe cy’ubutare bwo gucuramo ibyuma n’amasuka bati: Imana ni yo itwoherereje ibi byose”. Ngo icyo gihe maze ni bahinze batihingishije! Muri ako karere bamanukiyemo, hari hatuye imiryango itatu: Abasinga, Abazigaba n’Abatwa bo mu ishyamba. Abo bantu bose bari barakomotse mu ijuru aho ba sekuruza bari barirukanywe bitewe n’icyaha bahakoreye. Kubera ko bo batari barigeze basaba Imana imbabazi, ni cyo cyatumye ibarekera mu butindi n’ubukene. Abo baje nyuma nibo babatungishije. Ubwo Kibogo yicwaga n’abagome nyuma Imana ikamuzura Kugira ngo abo bantu batazarimbuka bagashiraho, byatumye Imana yohereza Umutabazi Kibogo aza ku ruhembe rw’umurabyo arababwira ati “Mwitinya nimuhumure ni Imana ibantumyeho! Nzaba umuhuza wanyu n’Imana kandi icyo muzasaba cyose niba ari cyiza Imana izakibaha!. Umutabazi ni impongano y’Imana ku bana bayo bayiringira.” Nyuma ariko abagome ngo baramufashe bamumanika ku giti bakoresheje ibyuma bisongoye baramwica. Imana yaje komora ibikomere bye imugaruramo ubuzima hanyuma Imana yohereza umurabyo umuzamura mu kirere asubira ku Mana. Lacger yavuze ko iyo u Rwanda rugize amakuba, umuzimu w’Umutabazi aza gutura muri umwe mu bana b’Umwami agahinduka Umutabazi agakiza igihugu. Bavuga ko abatambyi bo mu Mubali aribo bamubambye bakamwica ariko ko “Imana yomoye ibikomere bye imugaruramo ubugingo hanyuma yohereza n‘umurabyo umuzamura mu kirere asubira ku Mana”."
14,urukundo,relationship,http://muhabura.rw/amakuru/urukundo/article/rimwe-na-rimwe-aya-makosa-hari-abakobwa-ananira,Rimwe na rimwe aya makosa hari abakobwa ananira kwihanganira," Rimwe na rimwe aya makosa hari abakobwa ananira kwihanganira,bikabatera kumva babihiwe n’urukundo. Gutandukana ishobora kuba ingaruka mbi iterwa n’ayo makosa/imico y’abasore. Tugiye kurebera hamwe ayo makosa nk’uko tubikesha urubuga lovepanky.com: Kwirebera abandi bakobwa Imiterere y’abakobwa ntisanzwe. Burya bakunda kwitegereza utuntu twinshi. Iyo muhuye n’abandi bakobwa mwasohokanye cyangwa muri ahandi hantu,umukobwa akunda kwitegereza imyifatire n’imitwarire umusore agaragaza. Iyo rero umusore atabashije kwifata akerekana ko yakunze abandi bakobwa kandi abishimiye,bitangira kutagenda neza. Umukobwa ahita agira umujinya,umushiha no kwivumbura. Ikiba kimubabaje ni ukumwereka ko umuhaye agaciro gake ukamaurutisha abandi ukanabimwereka. Kureba ijish ryiza abandi bakobwa ,bashiki bacu babyanga kubi. Kubaza hanyuma ntukurikire ubusobanuro bwe Niba ubajije umukobwa ugomba gukurikira n’ibisobanuro aguha. Iyo umubajije ikintu runaka ntumukurikire abifata nkaho utamuhaye agaciro,umukinisha,umufata nk’umwana muto,..Biba byiza niba umubajije ikibazo ko ugomba kumukurikira ndetse ukanamureba mu maso,nibyo bibashimisha. Ayo makosa rero ni aya akurikira: Kunywa ugasinda igihe mwasohokanye Iki ngo ni ikintu abakobwa bose banga ku basore , ngo kuko bimutera ipfunwe kugendana n’umuntu utazi icyatsi n’ururo, ugenda agwa, ndetse rimwe na rimwe akaba yanagira isoni zo kuvuga ko ari inshuti ye kuko ngo aba abona byamusebya cyangwa se bikamutesha agaciro mu bandi. Ibi ngo iyo bikunda kubaho umukobwa agera aho akabihirwa ndetse akagera aho ajya yanga ko musohokana kuko aba avuga ko nanone uri businde ukamutesha ibara. Rero ngo bishobora no kuba intandaro yo kuba yakwanga akisangira undi musore ushobora kwiyubaha akanamuhesha ishema barikumwe. Kutagira ikinyabupfura no kurakazwa n’ubusa . Abakobwa cyangwa se igitsina gore muri rusange ntibakunda abasore batagira ikinyabupfura, bavuga nabi batajya bishima usanga igihe cyose ari abanyamushiha cyangwa se barakazwa n’utuntu utwo ari two twose. Umukobwa aba ashaka umusore wubaha kandi akubaha n’abandi muri rusange. Uwo abaza ikintu akamusubiza neza, yishimye kandi ashyiramo n’urukundo ndetse yaba yanamukoreye ikosa akamubaza icyabimuteye yitonze ntaburakari abivugana. Niba umukobwa akubajije uko yambaye, uko yasokoje niba byamubereye , aba yifuza umusubiza neza yitonze kandi adahuragura ibigambo bipfuye. Kwishimira umwe mu bakobwa b’inshuti ze birenze Burya rwose ngo abakobwa baba bifuza kandi bakanakunda abasore baha agaciro bagenzi babo. Ariko ngo irinde kugira inshuti ye uganiriza birambuye cyangwa se ngo ugire icyo umubwira rwihishwa kuko ngo mu gihe abimenye abona ko uko kurengera gushobora no gutuma mu muca inyuma, ibi rero bigatuma atishima. Kugereranya inshuti yawe n’abandi bakobwa: Mu gihe uri kumwe n’umukobwa w’inshuti yawe ugatangira kumugereranya n’abandi baba abo uzi bisanzwe cyangwa se abo mwigeze gukundana uvuga ibyo bamurusha nko kumubwira ko akwiriye kwambara nka runaka, ko kanaka mwakundanaga yambaraga neza kumurusha n’ibindi, ngo iri ni ikosa rikomeye cyane kuko yumva ko we afite agaciro gake imbere yawe bityo bikamutera uburakari ndetse no gukundana nawe akuva ntacyo bivuze cyane. Kutita ku nshuti yawe: Abakobwa bose bashimishwa n’uko abasore b’inshuti zabo babitaho ndetse bakanabyirata muri bagenzi babo. Rero ngo iyo mukundana ntumwiteho ngo umukorere ibyo abandi bakorerwa, rwose ngo ashobora no kwigendera atagusezeyeho kuko ngo kwitabwaho no guteteshwa ari byo byerekana aho atandukaniye n’abandi badafite inshuti. Basore rero, ngira ngo mwumvise ko hari amakosa mushobora gukora akababuza amahirwe yo kurambana n’abo mukunda, ubwo rero niba hari ayo wakoraga utangire kuyakosora kugira ngo ugumane amahirwe yo gukunda no gukundwa.
 Yanditswe na Sarongo Richard/Muhabura.rw"
9,umuco,culture,http://www.igihe.com/umuco/ibitabo/article/padiri-amerika-agiye-kumurika-igitabo-gitanga-umucyo-ku-mpaka-z-urudaca,Padiri Amerika agiye kumurika igitabo gitanga umucyo ku mpaka z’urudaca zishingiye  kuri Bibiliya," Muri iki gitabo, Padiri Amerika yashyizemo ibice bitandukanye bishingiye ku bushakashatsi na Bibiliya, bigaragaza ukuri kw’imyererere abantu bajya bibazaho. Avugamo inzira ikwiriye abanyamadini kuri ubu basa n’abarajwe ishinga no kurwana intambara zishingiye ku myemerere, ugasanga barwanira abayoboke kurusha uko bwaranira kwigisha ukuri kw’ijambo ry’Imana. Agaruka no ku bibazo bigaragara mu muryango ariko bitavugwaho rumwe, nk’ibijyanye no kwihorera, gusenda abagore, kuboneza urubyaro n’ibindi. Mu kiganiro yagiranye na IGIHE, Padiri Amerika yavuze ko yagize igitekerezo cyo kwandika iki gitabo nyuma yo kwegerwa na bamwe mu bakiristu ayoboye akumva ibibazo bakunze kumubaza bigaragaza ko hari ibyo badasobanukiwe. Yabihereye kandi mu gace paruwasi ayobora iherereyemo kabonekamo amadini menshi ariko ugasanga ashishikajwe no gushaka abayoboke asebya andi aho kwigisha ukuri kw’ijambo ry’Imana kuboneka muri Bibiliya. Ati “Muri iki gihe abantu benshi baremera, dufite amadini atandukanye dusengeramo ugasanga umuntu yabaye uw’idini kuruta kuba uw’ukuri, agatsimbarara kuri bya bindi bemera ariko atanabisobanukiwe.” Yakomeje agira ati “Igitabo cyanjye ntabwo ari igitabo cy’idini, ni igitabo nanditse nk’umuntu uri mu buzima bw’iyobokamana ariko cyakwifashishwa n’abantu bose.” Padiri Amerika nko ku kijyanye no kuboneza urubyaro, agaragaza ko hari abagendera ku mugambo aboneka muri Bibiliya avuga ngo “Mubyare mwororoke mungane n’umusenyi wo ku Nyanja”. Yavuze ko nubwo Bibiliya ivuga ityo, Aburahamu ufatwa nka sekuruza w’abemera bose yabyaye abana umunani gusa mu gihe cye bishingiye ku bushobozi n’inshingano yari afite. Ibyo bijyanye n’andi magambo yo muri  Bibiliya, mu ibaruwa ya kabiri Pawulo intumwa yandikiye abanyakolenti, 12:14 handitse ngo “ si abana bateganyiriza ababyeyi ahubwo ni ababyeyi bateganyiriza abana babo.” Padiri Amerika agaragaza ko  iyo ngingo  yereka umubyeyi ko kubyara ari uburenganzira n’inshingano. Ati “Byara uwo ushoboye kurera, utazaba interagahinda akurushye, arushye n’igihugu.” Muri iki gitabo kandi umwanditsi agaruka ku buhanuzi bweze muri iki gihe cyane cyane ubujyanye n’igihe isi izarangirira. Yabwiye IGIHE ko ntawe ukwiriye guhanura iby’irangira ry’isi atarayishyizeho, ko  bikwiriye guharirwa Imana ari nayo yaremye. Yifuza ko uzasoma iki gitabo asobanukirwa n’imyemerere ye ndetse n’itandukaniro n’iy’abandi ariko byose bikaba ibiganisha ku kubana neza n’abandi aho gushwana. Ati “Tureke kuba abantu b’idini, ntabwo idini ari ishyaka. Ishyaka rya mbere ni ukurwanirira kubana neza n’abandi , kugira ngo mugenzi wawe akugirireho umugisha nawe umugirireho umugisha.” Musenyeri wa Diyosezi ya Kabgayi, Smaragde Mbonyintege ni we wanditse ijambo ry’ikaze ry’iki gitabo. Mbonyintege mu ijambo ry’ikaze, yavuze ko iki gitabo kije gukemura impaka z’urudaca ku myumvire ya Bibiliya mu matorerro atandukanye. Ati “Impaka z’urudaca ku myumvire ya Bibiliya duhuriyeho
n’andi matorero ndetse no ku Masakramentu bamwe mu
banyamatorero bakunze kugoreka imyumvire, umwanditsi
yabiboneye ibisubizo ku buryo bwumvikana.” Yongeyeho  ati “ Iki gitabo ndagishimira ko kitagamije kwinjira mu mpaka n’abagoreka ibyo twigisha, ahubwo gufasha mbere na mbere abakristu bacu gusobanukirwa mu mpaka z’ababarundaho ibisobanuro biyobya.” Iki gitabo kizamurikwa kuri uyu wa Gatanu i Kigali kuri Hotel St Famille, guhera saa kumi n’igice z’umugoroba."
3,ubukungu,economy,http://kigalipost.com/Ibiciro-by-inyubako-zo-muri-Vision-City-byagabanyijweho-60-ku-bakozi-ba-leta.html,"
Ibiciro by’inyubako zo muri Vision City byagabanyijweho 60% ku bakozi ba leta
"," Ibiciro by’inzu zo guturamo mu mudugudu uzwi nka Vision City, byagabanyijweho 60% ku bakozi ba leta bakeneye inzu zo guturamo zijyanye n’icyiciro bariho. Izi nyubako ziherereye i Gacuriro mu Karere ka Gasabo. (inkuru ya IGIHE) Itangazo ryashyizwe ahagaragara n’Ikigo cy’Igihugu cy’Iterambere, RDB n’ikigo Ultimate Developers Ltd (UDL) gikurikirana uyu mushinga, rigaragaza ko abashyiriweho aya mahirwe ari abakozi ba leta batari ku rwego ruri hejuru y’Umuyobozi w’Ishami cyangwa urwego bingana. Rivuga ko kandi bagomba kuba ari ubwa mbere bagiye gutunga inzu haba no ku bo bashakanye ku bashyigniwe. Bazaba bemerewe kugura za ‘appartement’ zirimo iy’ibyumba bibiri, bitatu cyangwa bine, ku giciro cyagabanyijwe. Muri ubu buryo, inzu y’ibyumba bibiri izajya igurishwa miliyoni 63,000,000 Frw, zivuye ku giciro gisanzwe cya miliyoni 108 Frw. Iy’ibyumba bitatu izajya igurishwa miliyoni 94Frw mu gihe ubusnzwe yagurishwaga miliyoni 163, naho iy’ibyumba bine igurishwe miliyoni 108Frw mu gihe yagurishwaga miliyoni 187Frw. Ibi bigo byatangaje ko ku bakeneye inguzanyo, bazajya bayihabwa kuri 11% ishobora kwishyurwa mu myaka 20. Umuntu ukeneye inzu ku nguzanyo ashobora gusabwa 10% by’igiciro n’ubwo atari icyitonderwa. Nk’uko byatangajwe, abakeneye kugura izi nzu bazatanga ubusabe bwabo hagati ya tariki 16-31 Ukwakira 2018. Isuzuma ry’abemerewe inzu rizakorwa hagati ya tariki 1-21 Ugushyingo 2018. Umuyobozi wa Banki ya Kigali yemeye gutanga inguzanyo kuri izi nzu, Dr Diane Karusisi aheruka kubwira IGIHE ko iyi banki yemeye gutanga inguzanyo ku nyungu iri hasi kandi yishyurwa mu gihe kirekire, kuko ku isoko hamaze kuboneka inzu zijyanye n’igihe kandi bigaragara ko zikeneye igihe ngo zishyurwe bitewe n’igiciro ziriho. Icyo gihe byatekerezwaga ko inyungu kuri nguzanyo y’izi nzu yazaba ari ku nyungu ya 12%. Yagize ati “Iyi ni intangiriro ya gahunda yacu y’igihe kirekire yo gufasha Abanyarwanda mu mikoro yose bafite, ngo babashe kugira inzu; turi kwita iyi gahunda uburyo bushya bwo gutanga inguzanyo y’inzu.” Yakomeje agira ati “Inyungu ya 12 ku ijana ku nzu za Vision City ni umwihariko twagezeho hamwe n’abafatanyabikorwa bacu. Kongera imyaka yo kwishyura inguzanyo ikava kuri 15 ikagera kuri 20 ni ikimenyetso cy’uburyo tworohereje abantu, ku buryo bitewe n’amikoro y’umuntu, ashobora kwishyura munsi yayo, mu myaka irindwi, ariko ntirenge 20.” Iyi gahunda nshya yo gutanga inguzanyo z’inzu yashobotse ku bufatanye bw’Ikigo cy’Igihugu cy’Ubwishingizi, RSSB, gifite imigabane igera kuri 25.1% muri BK, kikaba ari nacyo muterankunga w’umushinga w’ubwubatsi ushyirwa mu bikorwa na UDL. Icyo gihe Umuyobozi w’agateganyo wa UDL, Eng. Alain Abimana, we yabwiye IGIHE ko bazajya babanza kumvikana n’umukiliya, bakabona kumwohereza muri banki. Yagize ati “Umuntu ushaka inzu azajya aza twumvikane, noneho tumwohereze muri banki, irebe ibisabwa kuko iyo banki igiye guha umuntu inguzanyo hari ibyo igomba kubanza gusesengura. Nibamara kumvikana na banki twe tuzasinyana amasezerano y’ubugure nawe, tuyohereze muri banki itwishyure, ubundi nawe asigare ayishyura.” Yakomeje avuga ko ari uburyo bwo gufasha abantu kugura inzu mu buryo buboroheje, kuko uyu munsi kujya muri banki gufata inguzanyo y’igihe kirekire, nibura baguha kuri 17.5%, ikinyuranyo hagati yayo n’iyi nguzanyo kikazaba ari amafaranga menshi. UDL ifite umushinga wo kubaka inzu zisaga 4,500 mu byiciro bine mu gihe cy’imyaka umunani. Mu cyiciro cya mbere hubatswe inzu 504, muri Mata izigera ku 120 zari zimaze kugurishwa.

Umudugudu wa Vision City uherereye mu Karere ka Gasabo"
13,uburezi,education,http://kigalipost.com/Ubushakashatsi-Havumbuwe-baleine-y-amaguru-ane-yabaga-ku-butaka-mu-myaka.html,"
Ubushakashatsi: Havumbuwe baleine y’amaguru ane yabaga ku butaka mu myaka miliyoni 42,6 ishize
"," Abahanga mu bushakashatsi bw’ibisigazwa by’amagufa n’imibiri y’ibiremwa (paléontologues), bavumbuye ku butaka buherereye muri Pérou ibisigazwa by’inyamaswa yo mu bwoko bw’ibisekuruza bya ’baleine’ y’amaguru ane ifite ubushobozi bwo kuba ku butaka no ku mazi (amphibie). Ni ubuvumbuzi bwatumye aba bashakashatsi babasha kugera ku mwanzuro w’ubushakashatsi bwabo bwo kumenya uburyo izi nyamaswa z’inyamabere zavuye ku buzima bwo kuba ku butaka zikigira mu nyanja. Bivugwa ko ibisekuruza by’ubwoko bw’amafi manini ya baleines na dauphins yabaga ku butaka mu myaka miliyoni 50 ishize mu gace k’u Buhinde na Pakistan y’ubu. Aba bashakashatsi bari baranavumbuye muri Amerika y’Amajyaruguru ibisigazwa bituzuye bimaze imyaka miliyoni 41,2 byatumye batekereza ko muri icyo gihe izi nyamaswa nini zo mu mazi zishobora kuba zaratakaje ubushobozi bwo guhaguruka no kugenda ku butaka.

Baleine ni bumwe bwoko bw’inyamaswa y’amafi manini kandi y’inkazi ziba mu mazi Ubu bwoko bushya bwavumbuwe bwasobanuwe mu bushakashatsi bwashyizwe hanze n’ikinyamakuru Current Biology ko bumaze imyaka miliyoni 42,6 ndetse bukaba bwuzuza imbonerahamwe igaragaza imihindagurikire (évolution) y’ibi binyabuzima by’ibinyamabere biba mu mazi. Byavumbuwe ku kilometero kimwe uvuye ku nkengero y’inyanja ya Pacifique ahitwa Playa Media Luna mu bilometero 250 mu majyepfo ya Lima umurwa mukuru wa Pérou. Urutwe (mandibules) rw’iyi nyamaswa rwagaragaye ruhinguka ku butaka bw’ubutayu, maze mu gucukura aba bashakashatsi babasha kuvumbura ibindi bice byose harimo urwasaya rwo hasi (mâchoire inférieure), amenyo, urutirigongo, imbavu, ibice by’amaguru by’imbere n’inyuma kugeza ku magufwa y’intoki. 

Abashakashatsi bavuga ko bakurikije imiterere y’amagufa y’iyi nyamaswa basanga yari ifite metero enye z’uburebure Bashingiye ku miterere y’ibisigazwa by’iyi nyamaswa bavumbuye, abashakashatsi bavuga ko yashoboraga kuba yagenda bisanzwe ku butaka ikaba yanakoga mu mazi. ""Igice kimwe cy’amagufa agize urutirigongo ugana ku murizo agaragaza ibimenyetso bihuye n’inyamabere z’iki gihe zibasha kuba ku mazi no k’ubutaka (mammifères semi-aquatiques) nka loutres (udusimba tugira ubwoya bwinshi tubasha kuba mu mazi no ku butaka)."", Olivier Lambert inzobere mu by’ibisigazwa by’inyamaswa mu kigo cya siyansi kamere mu Bubiligi (Institut royal des Sciences naturelles de Belgique), aganira na AFP. Olivier Lambert akomeza agira ati ""turabona inyamaswa ishobora gutangira kugenda ikoresha umurizo mu koga mu mazi, ibi bikayitandukanya n’imiterere y’izindi za kera cyane zo mu Buhinde na Pakistan.""

Baleine ubu zisigaye ziba mu mazi gusa Ha mbere ibice bya baleines y’amaguru ane byari byaragiye bibonwa mu Misiri, Sahara y’uburengerazuba, Sénégal, Togo no muri Nigeria...Ariko ibi bisigazwa ntibyabaga bifite ibice byuzuye neza (fragmentaires) ku buryo bitashoboraga guhita byemezwa ko izi nyamaswa zashoboraga koga mu mazi. Olivier Lambert akomeza avuga ko ’ubu bwoko bwavumbuwe ari bwo bwuzuye bwa baleine bugaragaye hanze y’u Buhinde na Pakistan’. Aba bashakashatsi bavuga ko kuba iyi baleine yo muri Pérou yashoboraga koga mu mazi nka loutre, bigaragara ko nta gushidikanya yambutse inyanja ya Atlantique inyuze mu gice cy’uburengerazuba bwa Afurika igana muri Amerika y’Amajyepfo, imigabane bivugwa ko yahoze yegeranye cyane inshuro ebyiri kurusha uko biri ubu, hafi kilometero igihumbi na maganatatu (1,300km), iyi nyamaswa ngo ikaba yarafashijwe muri icyo gihe n’umuyaga wavaga mu burengerazuba werekeza mu burasirazuba, ibi bikaba bitandukanye n’ibyari byaragaragajwe ko baleines zageze muri Amerika zinyuze mu majyaruguru, zigaca muri Groenland.


Loutre, inyamaswa ifite imiterere igereranywa n’iya baleine yo mu myaka miliyoni 42 ishize, ibasha kuba mu mazi no ku butaka"
9,umuco,culture,http://www.igihe.com/umuco/ibitabo/article/scholastique-mukasonga-yasohoye-igitabo-kivuga-kuri-kibogo-wafatwaga-nk-umukiza,Scholastique Mukasonga yasohoye igitabo kivuga kuri Kibogo wafatwaga nk’umukiza w’abanyarwanda," Mbere y’uko abamisiyoneri bazana inkuru nziza ya Yezu i Rwanda bivugwa ko uwo Kibogo ari we wafatwaga nkuko Abakristu bafata Yezu . Scholastique Mukasonga ni Umwanditsi w’umunyarwanda abakunda gusoma ibitabo n’abakurikiranira hafi ibijyanye na sinema bibuka filimi Notre Dame du Nil ishingiye ku gitabo cye yasohotse muri Gashyantare 2020. Igitabo cya Mukasonga ’ Kibogo est monté au Ciel’gifite paji 160. Cyasohowe n’inzu isohora ibitabo yo mu Bufaransa, éditions Gallimard. Ni ubwoko bw’ibitabo by’inkuru ndende mpimbano cyangwa se Roman (Novel).  Ugendeye ku mateka ya Kibogo uvugwa mu mateka y’u Rwanda wumva ari igitabo kigaragaza ko imyemerere cyangwa ibisa n’ibyo abanyamadini bigisha kuri Yezu hari uwari uhari kandi abifite mbere. Agace gasa no gutera amatsiko yashyize ku rubuga Gallimard, kabaza uwaba yaragiye mu Ijuru hagati ya Kibogo w’i Rwanda na Yezu yita uw’abamisiyoneri ndetse nyuma yo kujya mu Ijuru akagirira abantu ineza. Ati ""Ari Kibogo, umuhungu w’umwami na Yezu w’abamisiyoneri ni nde wazamutse mu Ijuru? wongeye kugusha imvura, agakiza abantu amapfa n’inzara?"" Akomeza yibaza niba abantu bakwiye kwizera inkuru cyangwa imigani baciriwe n’abera kurusha kwizera izo babwiye n’ababyeyi babo amanywa n’ijoro. Ati ""Ese birakwiye ko twakwizera imigani twaciriwe n’abagabo b’abera b’ubwanwa burebure cyangwa twakwemera iyo ababyeyi bacu baducira buri mugoroba."" Igitabo cyitwa Le Rwanda ancien cyanditswe na De Lacger, kuva ku rupapuro rwa 167 kugeza ku rwa 68 kigaragaza ko mbere y’umwaduko w’ubukirisitu mu Rwanda hari imyizerere gakondo idafite aho itandukaniye n’ubukirisitu ndetse ikaba yari ifite akarusho ko kuba ishingiye ku muco gakondo w’abanyarwanda. Ayo makuru yemeza ko mu Rwanda hahoze inkuru nziza y’“umukiza (umutabazi) Kibogo"", yaje guteshwa agaciro n’inkuru nziza y’“umukiza (umutabazi) Yezu“ yazanywe n’abakoloni. Mu Rwanda rwa kera umutabazi yari umuntu wemeraga gutanga amaraso ye ku bushake akameneka ku butaka bw’umwanzi bigatuma umwica cyangwa uwo amenekeye mu gihugu atsindwa. Ibi ngo byaba byaratangiwe na “Kibogo“, izina ry’Ikinyarwanda rikomoka ku nshinga kubogora ihwanye n’iyo mu gifaransa bita “sauver“, “redresser“ cyangwa se ‘Gutabara’. Igitekerezonkomoko cy‘umutabazi Kibogo mu Rwanda Mu mateka y’u Rwanda dutangira kumva iby’Umutabazi bwa mbere muri wa mugani w’Ibimanuka mu gice cya wo cy’Umugani uvanze n’igitekerezo. Lacger yanditse agira ati “Ubwo Kigwa n’umuvandimwe we Mututsi na mushiki wabo Nyampundu bacibwaga mu ijuru bitewe n’icyaha cya nyina wamennye ibanga ry’Imana, bururukiye mu Mubali bavuye mu ijuru. Bagera mu Mubali rero, bibonye bambaye ubusa bakennye. Hashize iminsi icumi bafite agahinda gakabije, bafite inzara, inyota n’imbeho bifuza gupfa gusa, bambaza Imana bati: Mana y’u Rwanda tugirire impuhwe utubabarire. Muri ako kanya inkuba ikubitira mu kirere maze umurabyo ukongeza ibyatsi byumye maze babona agashirira baragafatisha babona umuriro barota.” “Hashize iminsi ijuru rirakinguka babona hamanutse impeke, ibishyimbo, amasaka n’insina y’imineke. Hashize iminsi na none mu ijuru hamanuka ikibumbe cy’ubutare bwo gucuramo ibyuma n’amasuka bati: Imana ni yo itwoherereje ibi byose”. Ngo icyo gihe maze ni bahinze batihingishije! Muri ako karere bamanukiyemo, hari hatuye imiryango itatu: Abasinga, Abazigaba n’Abatwa bo mu ishyamba. Abo bantu bose bari barakomotse mu ijuru aho ba sekuruza bari barirukanywe bitewe n’icyaha bahakoreye. Kubera ko bo batari barigeze basaba Imana imbabazi, ni cyo cyatumye ibarekera mu butindi n’ubukene. Abo baje nyuma nibo babatungishije. Ubwo Kibogo yicwaga n’abagome nyuma Imana ikamuzura Kugira ngo abo bantu batazarimbuka bagashiraho, byatumye Imana yohereza Umutabazi Kibogo aza ku ruhembe rw’umurabyo arababwira ati “Mwitinya nimuhumure ni Imana ibantumyeho! Nzaba umuhuza wanyu n’Imana kandi icyo muzasaba cyose niba ari cyiza Imana izakibaha!. Umutabazi ni impongano y’Imana ku bana bayo bayiringira.” Nyuma ariko abagome ngo baramufashe bamumanika ku giti bakoresheje ibyuma bisongoye baramwica. Imana yaje komora ibikomere bye imugaruramo ubuzima hanyuma Imana yohereza umurabyo umuzamura mu kirere asubira ku Mana. Lacger yavuze ko iyo u Rwanda rugize amakuba, umuzimu w’Umutabazi aza gutura muri umwe mu bana b’Umwami agahinduka Umutabazi agakiza igihugu. Bavuga ko abatambyi bo mu Mubali aribo bamubambye bakamwica ariko ko “Imana yomoye ibikomere bye imugaruramo ubugingo hanyuma yohereza n‘umurabyo umuzamura mu kirere asubira ku Mana”."
2,imikino,sport,http://muhabura.rw/amakuru/sport/article/kugera-ku-mukino-wa-nyuma-nicyo-uwacy-julienne-asaba,Kugera ku mukino wa nyuma nicyo Uwacu Julienne asaba Amavubi," Minisitiri w’Umuco na Siporo, Julienne Uwacu, yatangaje ko intego bahaye ikipe y’igihugu Amavubi ari ukugera ku mukino wa nyuma w’igikombe cya CHAN ndetse byanashoboka akagitwara. Mu kiganiro n’itangazamakuru kuri uyu wa Gatanu tariki ya 8 Mutarama 2015 avuga ku myiteguro ya CHAN, Minisitiri Uwacu yatangaje ko ibikorwa byose biri mu murungo mwiza ndetse imyiteguro isa niyarangiye. Yatangaje ko intego bahaye Amavubi ari ukugera ku mukino wa nyuma ndetse byashoboka agatwara igikombe. Minisitiri Uwacu yemeza ko bishoboka cyane kuko akurikije imyiteguro ndetse n’uburyo ikipe ihagaze hari icyizere ko izabasha kubigeraho. Yagize ati “Imikino ya gicuti ikipe yakinnye ndetse n’imyiteguro twahaye ikipe itwizeza ko bazagera ku mukino wa nyuma kuko dufite ikipe nziza kandi ikomeye ku buryo twizera ko izabigeraho.” Amavubi araza gukina umukino wa nyuma yitegura CHAN kuri iki Cyumweru akina na Repubulika Iharanira Demokasi ya Congo aho ku wa Mbere ikipe izahita yerekeza i Kigali gukomeza imyiteguro ya CHAN. U Rwanda ruzafungura CHAN rukina na Côte d’Ivoire, kimwe mu bihugu bikomeye muri Afurika aho mu mikino itandatu amakipe yombi amaze gukia Côte d’Ivoire, yatsinze u Rwanda inshuro 4 banganya ibiri. Amafaranga agera kuri miliyari 16 na miliyoni 200 niyo ngengo y’imari yateganyijwe mu mikino ya CHAN. Agera kuri miliyari ebyiri azakoreshwa mu bikorwa byo kwakira abakinnyi no kubaha ibindi nkenerwa mu gihe Miliyari 14.2 ari kwifashishwa mu kubaka ibikorwa remezo nkuko bitangazwa na Minisiteri y’Umuco na Siporo. Yanditswe na Ubwanditsi/Muhabura.rw"
2,imikino,sport,http://muhabura.rw/amakuru/sport/article/bwa-mbere-mu-rwanda-hagiye-gutangizwa-umukino-wo-gutega,Bwa mbere mu Rwanda hagiye gutangizwa umukino wo gutega wemewe na Leta," Nyuma yigihe kitari kinini mu Rwanda hatangiwe serivisi zo gutegera imikino itandukanye ariko zigakomezwa kunengwa na benshi ko zitubahiriza amasezerano ziba zagiranye n’abazigana, ndetse zikanengwa guhindura benshi mu rubyiruko imbata, ubu noneho hagiye gutangira kompanyi yo gutega yemewe n’amategeko. Ni Kuri uyu wa Gatandatu tariki 10 Kanama 2019 mu Rwanda hazatangizwa uburyo bw’imikino yo gutega [betting] ifite umwihariko wo gukorera kuri murandasi na telefone ngendanwa. Ubu buryo bwitwa Gorilla Games bwashyiriweho abanyarwanda n’ikigo cya Cheza Game Rwanda.Mu gihe ibindi bigo bikoresha imikino y’amahirwe no gutega bifite aho bikorera haba hazwi ku buryo ushaka gukina aba agomba kujyayo, Gorilla Games yo ifite umwihariko wo kuba ikorera no kuri internet,muri telefone zigezweho n’izisanzwe. Kuri mudasobwa umuntu ashobora kwifashisha urubuga rwa internet ari rwo www.gorillagames.africa, porogaramu ya gorilla games muri telefone zigezweho cyangwa se *878# ku bakoresha telefone zisanzwe. Umuntu ashobora gutega ku mikino itandukanye iri kuba ako kanya cyangwa n’indi y’amahirwe myinshi bafite. Mu kiganiro n’abanyamakuru cyabaye kuri uyu wa 08 Kanama 2019, Umuyobozi ushinzwe ubucuruzi muri Gorilla Games, Hebert Kalisa, yavuze ko icyiza cy’ubu buryo bwo gukina imikino y’amahirwe bukorwa byoroshye kandi mu gihe icyo ari cyo cyose. Ati “Icya mbere biroroshye kuyikoresha, ni uburyo bwizewe ukoresha aho uri hose, uko ubishaka kose, ifite umutekano kandi ikurikiza amategeko.” Utsinze amafaranga ayabona binyuze mu ikoranabuhanga Nk’uko umuntu ushaka gukina imikino ya Gorilla Games ashobora kubikorera aho ari hose yifashishije ikoranabuhanga, gushyiraho no kubikuza amafaranga nabyo niko bikorwa. Umuntu ushaka gushyira amafaranga ye kuri konti ye ya Gorilla Games kugira ngo abashe gutega yifashisha uburyo bwa Airtel Money,MTN Mobile Money cyangwa se konti yo muri banki. Amwe mu mabwiriza agenga uyu mukino n'uko umuntu utarageza Ku myaka 18 ntiyemerewe gukina imikino itangwa n’iki kigo. Uburyo ikoranabuhanga rya Gorilla Games ryubatse, ryahujwe n’amakuru y’Ikigo cy’Igihugu gishinzwe indangamuntu ku buryo umuntu utaruzuza imyaka 18 adashobora kwiyandikisha mu bakina ngo bimukundire. Indi ngingo mu mabwiriza nuko uwabaye imbata yo gukina ashobora guhagarikwa. Gorilla Games ni ikigo cy’ubucuruzi ariko kitaye ku mibereho myiza y’abakigana ku buryo badakeneye kumva umuntu wakennye ari bo biturutseho. Bikunze kugaragara ko umuntu wakinnye imikino y’amahirwe nabi bishobora no kumuviramo kubatwa nayo, ni muri urwo rwego umuyobozi Ushinzwe Ikoranabuhanga, Parag Adsare yavuze ko bakoze ku buryo uwo bigaragayeho ko ageze ku kigero cyo kuba imbata ahita ahagarikwa. Ati “Hari urugero rworoshye nkunda gutanga niba tubonye ko umuntu runaka akina cyane saa munani cyangwa saa cyenda z’ijoro, imyitwarire nk’iyo yashyizweho kode ku buryo ihita igaragara, dufite ikipe ibishinzwe nikurikiza intambwe zose igasanga ari ko bimeze bazahita bamuhagarika.” Kuri uyu wa Gatandatu kuri stade Amahoro i Remera nibwo hazatangizwa ku mugaragaro Gorilla Games aho hazaba hari n’umuhanzi Bruce Melodie. Nsengiyumva Jean Damascene/MUHABURA.RW"
10,imideri,fashion,http://www.igihe.com/fashion/article/hatoranyijwe-abanyamideli-bazitabira-mercedes-fashion-week-i-kigali-amafoto,Hatoranyijwe abanyamideli bazitabira ‘Mercedes Fashion Week’ i Kigali (Amafoto)," Itoranya ry’aba bamyamideli bagomba kuzitabira Mercedes Fashion Week Kigali ryabereye kuri Century Park Hotel i Nyarutarama. Abanyamideli batandukanye bagera ku 150 baturutse mu bice bitandukanye by’Isi nibo bitabiriye iki gikorwa, baje basanga abandi 60 bo mu mahanga basabye kuzitabira banyuze kuri internet. Ndayishimiye Daniel wari usanzwe uri mu itsinda ritegura iki gikorwa n’ubundi muri Ghana wanagize uruhare kugira ngo noneho kibere mu Rwanda, yabwiye IGIHE ko byari ibintu bidasanzwe mu ruganda rwo kumurika imideli. Ati “Abantu bitabiriye ku kigero cyo hejuru cyane kandi benshi baje n’ubundi ni abanyamideli basanzwe bazwi mu Rwanda. Ugereranyije n’ibindi bikorwa byo gutotanya abanyamideli bibera mu Rwanda iki kiri mu byitabiriwe n’abanyamahanga benshi kuko haje abagera ku 10.” Muri iki gikorwa hajemo Umudage,Umubiligi, Umuhinde, Umunye-Congo ndetse n’abanye-Ghana. Yavuze ko abahanga imideli 20 aribo bazambika abazitabira iki gikorwa, batanu akaba aribo b’abanyarwanda abandi basigaye bakaba abanyamahanga. Akanama katangaga amanota ku bagomba gukomeza mu kindi cyiciro gikurikira kari kagizwe na Munyana Cynthia, Daniel Ndayishimiye, Serge Shema, Antoinette Kabanyana na Charlotte Dukundane. Mu guha amahirwe abanyamideli bagomba gukomeza hagenderwaho ku kuberwa n’amafoto, intambuko ndetse n’uko agaragara. Abanyamideli batoranyijwe bazatangazwa mu cyumweru gitaha nyuma yo guhuza umubare w’abasabye kuzitabira bifashishije internet ndetse n’abigaragaje uyu munsi. Iki gikorwa kizaba guhera ku wa 31 Gicurasi no ku wa 1 Kamena 2019 muri Kigali Convention Centre. Amafoto: FOCUSiCON"
5,imyidagaduro,entertainment,http://muhabura.rw/amakuru/imyidagaduro/article/dore-impamvu-jay-z-abona-nick-jonas-nka-justin-tumbalake-w,Dore impamvu  Jay-Z  abona  Nick  Jonas  nka Justin Tumbalake  w’ahazaza," 
Ku myaka 22 y’amavuko, ubusanzwe  Nick Jonas  ni umwe mu bahanzi bakora umuziki wo mujyana ya pop hariya muri leta zunze ubumwe z’Amerika akaba akomeje kwerekana ubuhanga muri iyi njyana cyane ko ibikorwa amaze kugeraho ku myaka ye bitungura benshi. 

 Jay z na Timbalake ku rubyiniro 
  Nk’uko tubikesha hollywoodlife.com Jay Z yatangaje ko zimwe mu mpamvu zituma avuga ko uyu muhanzi ukiri muto uririmba injyana ya pop afite ejo hazaza heza ari uko amubona mo impano nziza yakwifashisha aho bazakorana imishinga myinshi.” yagize ati Nick Jonas ni Justin Timbalake wejo hazaza nkaba nifuza ko twazakorana indirimbo mu rwego rwo gutangira guhuza ibikorwa n’uyu muhanzi ukiri muto” 

 Nick Jonas witegura gusimbura Justin mu njyana ya pop
 Twabibutsa ko Jay-z mumwaka wa 2013 aribwo  yakoranye indirimbo na Justin Timberlake yitwa “Suit & Tie” yaje gukundwa cyane nyuma yaho bongera gukora indi yitwa “Holy grail”, hitezwe indirimbo nshyasha ubwo ikirangirire muri HipHop Jaz-y azaba akorana numuhanzi Nick Jonas ndetse na Beyonce. Yanditswe na Janvier Jbson/Muhabura.rw  "
1,politiki,politic,http://www.igihe.com/amakuru/mu-mahanga/article/u-bwongereza-bumaze-gukoresha-miliyari-5-7-muri-brexit,U Bwongereza bumaze gukoresha miliyari 5.7$ muri Brexit," NAO yatangaje ko u Bwongereza bumaze gukoresha 70% bya miliyari 6.3 z’ama-pound zateganyirijwe urugendo rw’imyiteguro ya Brexit, hagati ya kamarampaka yo muri Kamena 2016 na tariki 31 Werurwe uyu mwaka. NAO ivuga ko amafaranga menshi yakoreshejwe ku bakozi bihariye angana na miliyari 1.9 z’ama-pound, kubaka ibikorwa remezo bishya byatwaye miliyari 1.5 z’ama-pound naho kwishyura abajyanama bitwara miliyoni 288 z’ama-pound. Umuyobozi wa NAO, Gareth Davies, yavuze ko ‘iyi raporo ku nshuro ya mbere itanze ishusho nyayo y’uburyo guverinoma y’u Bwongereza, yakoresheje ingengo y’imari n’ibyo yayikoreshejemo’. NAO ivuga kandi ko imibare yayo yibanze ku ngano y’ibyo u Bwongereza bwakoresheje mu myiteguro ya Brexit, itarebye ku bindi buzatanga mu gihe kiri imbere harimo nka miliyari 39 z’ama-pound za gatanya bwemeranyijwe na EU. Intumwa ihagarariye u Burayi mu biganiro n’u Bwongereza mu rugendo rwa Brexit, Michel Barnier, ubwo hasozwaga ibiganiro bya mbere nyuma ya Brexit kuri uyu wa Kane, yavuze ko hari ibyo u Bwongereza na EU batarimo kumvikana kandi bikomeye. Ati “Mvugishije ukuri kose, hari ibitumvikanwaho kandi birakomeye, bishobora kuba birenze ibisanzwe”. U Bwongereza bwari bumaze imyaka irenga 50 muri EU, bwayivuyemo kuwa 31 Mutarama uyu mwaka. Ubu buri mu gihe cy’inzibacyuho kizarangira mu mpera za 2020, aho amategeko ya EU agikurikizwa mu gihe impande zombi zikiganira ku masezerano y’ubucuruzi."
2,imikino,sport,http://muhabura.rw/amakuru/sport/article/abarundi-pierrot-na-shassir-bafashije-rayon-sport,Abarundi Pierrot na Shassir bafashije Rayon Sport gutangirana Insinzi imbere ya Police FC," N’ubwo uyu mukino wabaye abantu bibwira ko Rayon Sport ishobora kuba itari tayari ahanini kubera ibyari byavuzwe ko ishobora kutawukina, byarangiye kuri uyu wa 14 Ukwakira Rayon Sport itangiye neza Azam Premier League Rwanda 2016/17 itsinda Police FC 3-0, byose by’Abarundi Pierrot na Shassir, hari kuri Stade ya Kigali. Ni umukino watangiye saa 18:00 maze ibitego bitsindwa na Kwizera Pierrot ku munota wa 20, mu gice cya mbere na ho ibindi bibiri bitsindwa na Nahimana Shassir ku munota wa 65 n’uwa 82. 
Kwizera Pierrot watsinze icya mbere

Nahimana Shassir yatsinze bibiri  Umwe mu bakinnyi bari batumye Rayon Sport ivuga ko itagombaga kwitabira uyu mukino mu gihe ibye byari kuba bitakemutse, Nova Bayama, yaje kugaragara muri uyu mukino. Yinjiye mu kibuga asimbuye Kevin Muhire wari uhuye n’ikibazo ubwo yagonganaga na Hussein wa Police. Dore urutonde rw’abakinnyi babanje mu kibuga ku mpande zombi  Rayon Sports: Ndayishimiye Eric Bakame, Ndacyayisenga Jean DdAmour, Irambona Eric, Manzi Thierry, Mutsinzi Ange, Mugheni Fabrice, Kwizera Pierrot, Savio Nshuti Dominique, Djabel Manishimwe, Kevin Muhire, Shassiri Nahimana. Police FC: Nzarora Marcel, Uwihoreye, Celestin Ndayishimiye, Fabrice Twagizimana, Hussein Habimana, Eric Ngendahimana, Mohamed Mushimiyimana, Amin Muzerwa, Innocent, Danny Usengimana, Isaïe Songa. 
Abafana bari besnshi kuri sade ya Kigali Yanditswe na Lucky van Rukundo/Muhabura.rw"
2,imikino,sport,http://muhabura.rw/amakuru/sport/article/ferwacy-yatangaje-uduce-tuzanyuramo-tour-du-rwanda-2016,Ferwacy yatangaje uduce tuzanyuramo Tour du Rwanda 2016," Isiganwa ku Magare hano mu Rwanda mu mwaka wa 2016(Tour de Rwanda 2016) yazanye impinduka ku ncuro ya mbere ibaye mpuzamahanga ikaba igiye kwerekeza mu Karere ka Rusizi ahazakoreshwa umuhanda mushya wa Karongo-Nyamasheke- Rusizi Iri siganwa rigiye kuba ku ncuro ya munani kuva ribaye mpuzamahanga mu 2009 rizitabirwa n’amakipe arenga 30 aturuka mu bice bitandukanye by’Isi.
Mu kiganiro n’itangazamakuru, ubuyobozi bw’umukino wo gusiganwa ku magare mu Rwanda bwatangaje ku mugaragaro 
 
Inzira Tour de Rwanda 2016 izanyuramo:  Prologe: ku Cyumweru tariki 13 Ugushyingo 2016, Stade Amahoro 3.3Km
Agace ka mbere: Kuwa Mbere tariki 14 Ugushyingo 2016, Kigali- Kicukiro- Ngoma, 96.4 km
Agace ka kabiri, kuwa Kabiri tariki 15 Ugushyingo 2016, Kigali-Karongo, 124.7 km
Agace ka gatatu, kuwa Gatatu tariki 16 Ugushyingo 2016, Karongo-Rusizi, 115.9km
Agace ka kane, kuwa kane tariki 17 Ugushyingo 2016, Rusizi- Huye, 140.7 km
Agace ka Gatanu tariki 18 Ugushyingo 2016, Muhanga- Musanze, 125.8 km
Agace ka Gatandatu tariki 19 Ugushyingo 2016, Musanze-Kigali, 103.9 km
Agace ka nyuma tariki 20 Ugushyingo 2016, kuzenguruka stade Amahoro, 108 km Nyuma yaho abanyarwanda begukaniye Tour du Rwanda inshuro zigera kuri ebyiri zikurikirana ese kurubu irongera kwegukanwa nabo ko abasore bose bitwaye neza bayitwara bose baza kuyikina bakinira amakipe bagiyemo hanze nkababigize umwuga.

 Yanditswe na Editor 1/Muhabura.rw"
7,ikoranabuhanga,technology,http://www.igihe.com/ikoranabuhanga/Netflix-igiye-guhagarika-konti-z-abantu-bamaze-igihe-batayikoresha-kandi-bishyura,Netflix igiye guhagarika konti z’abantu bamaze igihe batayikoresha kandi bishyura," Netflix yerekana ibiganiro byo mu bihugu bitandukanye biciye kuri internet birimo nka filime mbarankuru n’iz’ubundi bwoko, ariko bigasaba kubanza kuba umufatabuguzi. Kuba umufatabuguzi wa Netflix, umuntu asabwa amafaranga ari hagati y’amadolari arindwi na $ 14 ku kwezi bitewe n’icyiciro ashaka kubarizwamo. Akurwa kuri konti ye yatanze yiyandikasha bwa mbere. Ubuyobozi bwa Netflix bwatangaje ko bwasanze hari abantu bakurwaho amafaranga buri kwezi nyamara badaheruka kugira icyo bareba kuri urwo rubuga. Bwatangaje ko konti zigaragaza kumara umwaka zitanga amafaranga ariko nta kintu zireba zigiye guhagarikwa. Ni umwanzuro ugamije gufasha abakiliya bibagiwe ko biyandikishije kuri Netflix, kudasesagura amafaranga yabo. Abakiliya bamaze umwaka batareba amashusho kuri Netflix ariko bishyura, bazandikirwa bamenyeshwe, babazwe niba bagikeneye kubana na Netflix. Mu gihe uwabajijwe adasubije, konti ye izahagarikwa. Uzashaka kongera kuba umukiliya azabisaba konti ye ikangurwe. Netflix yatangaje ko abantu bangana na 0.5 % by’abakiliya bayo aribo babarizwa muri icyo cyiciro cy’abishyura batareba. Netflix irebwa mu bihugu 190 hirya no hino ku Isi, aho ifite abakiliya basaga miliyoni 182. Yabonye abayikoresha bashya bagera kuri miliyoni 16 muri ibi bihe bya Coronavirus."
14,urukundo,relationship,http://muhabura.rw/amakuru/urukundo/article/mu-buriri-nta-kintu-amarira-mungire-inama,Mu buriri nta kintu amarira mungire inama," Bavandimwe dusangiye uru rubuga mbona hari ibibazo bivugirwa hano bigakemuka, na njye ndaje ngo mungire inama ku kibazo mfite mu muryango wanjye.
 Ndi umugore ukiri muto, ndubatse mbana n’umugabo tumaze kubyarana kabiri, umwana wacu mukuru afite imyaka itatu umutoya afite umwaka umwe.
Umugabo wanjye twashakanye mukunda cyane, afite akazi keza kamuhemba amafaranga ahagije nanjye mfite akazi keza muri Leta. Mu by’ukuri umugabo wanjye dushakana nafashe icyemezo cyo kureka abahungu bose twari twarakundanye mbere, mubonamo umuntu unyuze ku mutima. Gusa mbere abo bahungu twakundanye buri umwe twararyamanaga mu gihe twakundanaga ariko ntabwo twagize umushinga ngo hagire uwo turushingana. Mu rugo iwanjye, umugabo tubana nabonaga ari umusore mwiza utagira uko asa haba mu mico no mu myifatire kandi ni ko ameze, mbona ari umuntu w’inyangamugayo, ariko mu buriri nta kintu amarira (ntampaza) ku buryo ubu numva aho kubura ibyishimo ngiye kumureka. Nagerageje kwihangana, mubwira ikibazo cy’uko numva mu buriri ntacyo amarira ariko nkabona ntacyo ahindura. Ntinya kumubwira ko nakundanye n’abandi bahungu mbere ndetse tukanaryamana kuko ntinya ko yambonamo umusambanyi akanangabanyiriza icyizere, cyangwa we akumva ko ntacyo amaze. Mu by’ukuri umugabo wanjye aho bigeze numva nta kibashije kwihanga kuko atakibasha kumpaza mu buriri, numva namureka nkigendera.
Ubu mfite ikibazo cy’abo bana twabyaranye, kuko ndabakunda. Aho bigeze aha, umugabo wanjye twarasezeranye imbere y’Imana no mu mategeko, ariko mbura aho mpera naka gatanya kuko nabuze aho nahera nsobanurira umuryango impamvu yo gutandukana n’umugabo wanjye babona ari indakemwa mu mico no mu myifatire. Bavandimwe  mwamfasha kungira inama y’icyo nakora. Ese byashoboka ko uyu mugabo namwihanganira nkemera kubabara bigahera ku mutima.Umugabo wanjye se nimubwiza ukuri ikibazo mfite hari icyo yakora kugira ngo mu buriri bige bigenda neza mu buryo buhuye n’ibyifuzo byanjye? Abana banjye se iki nicyo gihe cyo kubasiga cyangwa nkabatwara se? Ubu se ko numva umugabo wanjye ntakimwizey n’ubwo mu mutima harimo izo ntambara, nakora iki? Mbaye mbashimiye ku nama zanyu mugiye kumpa, Imana ibahe umugisha."
8,ubukerarugendo,tourism,http://www.igihe.com/ubukerarugendo/pariki-n-amashyamba/article/imwe-mu-nkura-eshanu-zazanywe-mu-rwanda-zivuye-i-burayi-yarapfuye,"Imwe mu nkura eshanu zazanywe mu Rwanda zivuye i Burayi, yarapfuye"," Ishyirahamwe ry’u Burayi rishinzwe ibijyanye n’ahororerwa Inyamaswa, EAZA; Umuryango Nyafurika urengera urusobe rw’Ibinyabuzima, African Parks na RDB, nibo batangaje ko iyi nkura yapfuye. Iyi nkura yapfuye yitwaga Manny, yari imwe muri ebyiri z’ingabo zikuze zakuwe muri Safari Park Dvůr Králové muri Tchèque. Yapfuye ku wa 10 Gashyantare 2020. Zari zazanywe ari eshatu z’ingore mu gihe ebyiri zari ingabo. Zari hagati y’imyaka ibiri n’icyenda. Harimo izavukiye muri Safari Park Dvůr Králové muri Tchèque zitwa Jasiri, Jasmina na Manny. Iyitwa Olmoti yaturutse muri Flamingo Land mu Bwongereza naho iyitwa Mandela ituruka muri Ree Park Safari muri Denmark. Izi nkura zoherejwe mu Rwanda nk’impano yahawe Ikigo cy’Igihugu cy’Iterambere (RDB). Itangazo ryashyizwe agaharagara na EAZA, African Parks na RDB, rivuga ko iyi nkura itishwe na ba rushimusi, ahubwo ko ibimenyetso bigaragaza ko yapfuye kubera ibibazo by’igogora ry’ibyo yabaga yariye gusa “impamvu ya nyuma y’urupfu rwayo ntiratahurwa”. Rigira riti “Dutegereje ko ibisubizo by’ibizamini byisumbuyeho bya laboratwari bigaragaza umucyo, gusa kubera amabwiriza akomeye yashyizweho mu kwirinda COVID-19, biragoye ko twakira ibi bisubizo mu gihe cya vuba”. Iyi nkura yagenzurwaga umunsi ku wundi n’impuguke ndetse yahabwaga ibiribwa biyifasha kumera neza. Gusa nyuma y’aho ubuzima bwayo buhindutse ahanini mu myitwarire yayo mu mirire, ubuyobozi bwa pariki bwahise bumenyesha abaganga b’amatungo n’inyamaswa, iza gupfa mbere y’uko bayiha ubufasha. Izindi nkura zazanye zo ziri mu buzima bwiza nta kibazo na kimwe zifite. Uburyo bwo kwimura inyamaswa nk’ubu bugamije ko zongerwa mu kindi gihugu, gusa imiterere y’ikirere ishobora gutuma zigorwa no kumenyera aho zimuriwe. Mbere yo kuzanwa mu Rwanda, zamaze amezi zitegurwa ku buryo zitazagira ibibazo muri uru rugendo rwamaze amasaha 30. Zazanywe mu buryo bugezweho ziri mu cyo umuntu yakwita nk’igisanduku aho zahererwaga amazi n’ibyo kurya. Kuri ubu Pariki y’Igihugu y’Akagera ifite inyamaswa nini eshanu zikunze gukurura ba mukerarugendo ari zo; Intare, Inzovu, Ingwe, Inkura n’Imbogo. Indi nkuru wasoma: U Rwanda rwakiriye inkura eshanu zaturutse muri Tchèque (Amafoto)"
4,ubuzima,health,http://www.igihe.com/ubuzima/coronavirus/article/coronavirus-ku-wa-5-kamena-mu-minsi-ibiri-gusa-abanduye-barenze-ibihumbi-250,Coronavirus ku wa 5 Kamena: Mu minsi ibiri gusa abanduye barenze ibihumbi 250," OMS ivuga ko muri iyo minsi abandi bantu 10743 aribo bapfuye. Ibi byatumye abamaze kwandura ku Isi ari 6 703 095 mu gihe abandi 393 224 bamaze gupfa naho abamaze gukira ni 3 252 378. Brésil nicyo gihugu cyugarijwe cyane ku Isi, kuri uyu wa Kane cyapfushije abantu 1 492 mu gihe abandi 31 890 banduye. Leta Zunze Ubumwe za Amerika zo zapfushije abantu 1 031 mu gihe abandi 22 268. Kugeza ubu kandi Leta Zunze Ubumwe za Amerika nizo zikomeje kuza imbere mu kugira umubare w’abanduye n’abamaze gupfa benshi ku Isi, kuko abamaze kwandura ni 1 924 051 naho abamaze gupfa ni 110 173. Brésil niyo iza ku mwanya wa Kabiri aho ifite abanduye 615 870 naho abamaze gupfa ni 34 039, u Burusiya buza ku mwanya wa gatatu kuko bufite abanduye 441 108, hamaze gupfa 5 384, muri Espagne handuye 287 740 hamaze gupfa 27 133, naho mu Bwongereza handuye 281 661, hamaze gupfa 39 904. Ku mugabane wa Afurika wose hamaze kugaragara abantu 172 183 banduye Coronavirus, abamaze gupfa ni 4 783 naho abakize ni 75 830. Afurika y’Epfo iri imbere mu kugira abafite ubwandu benshi kuko ari 40 792, abamaze gupfa ni 848, ikurikirwa na Misiri ubu ifite abamaze gupfa benshi kuri uyu mugabane kuko bageze kuri 1 126 naho abamaze kwandura ni 29 767. Muri Afurika y’Iburasirazuba, Kenya nicyo gihugu cyugarijwe cyane kuko hamaze kwandura abantu 2 340, hapfuye 78. U Rwanda rufite abanduye 410, hamaze gupfa abantu babiri ariko hamaze gukira abandi 280; muri Uganda hari abanduye 522, Tanzania ifite abanduye 509 hamaze gupfa 21, mu Burundi handuye abantu 63 hapfa umwe naho muri Sudani y’Epfo hamaze kwandura abantu 994, hamaze gupfa 10. Mu bihugu bihana imbibi n’u Rwanda, Repubulika Iharanira Demokarasi ya Congo niyo yibasiwe cyane, kuko ubu ifite abanduye 3 644 barimo 78 bamaze gupfa."
2,imikino,sport,http://muhabura.rw/amakuru/sport/article/aka-guardiola-na-city-karashobotse-kuko-na-messi-yabajemo,Aka Guardiola na City karashobotse kuko na Messi yabijemo," Luis Enrique yaryohewe no kubona Lionel Messi agarukana igitego ubwo batsindaga Deportivo la Coruna 4-0, uyu ni umwiteguro mwiza ku mukino karundura bafitanye n’uwahoze ari umutoza wabo mukuru Pep Guardiola na Manchester City ye muri UEFA Champions league kuwa gatatu. Messi yatsinze igitego cya kane ku mupira wa gatatu gusa yari akozeho nyuma yo kuva mu bihe by’imvune yari amazemo hafi ukwezi. Umutoza we Luis Enrique yavuze ko ari insinzi y’ingenzi mu gihe bitegura City, ngo ni na byiza kubona insinzi nk’iyi nyamara abakinnyi bavuye mu biguhu byabo. Ku ruhande rwa City izaza Camp Nou, yo imaze gutakaza imikino itatu yose iheruka, ni nyuma yaho no kuri uyu wa gatandatu bananiwe gutsinda Everton maze bakanganya 1-1. Mu mikino ine iheruka guhuza aya makipe, Barca yarayitsinze yose ubwo hari muri 2013-14 na 2014-15. Gusa ntibibuza Enrique kuvuga ko City ari ikipe izigaragaza ku ruhando mpuzamahanga. Yanditswe na Lucky van Rukundo/Muhabura.rw"
2,imikino,sport,http://muhabura.rw/amakuru/sport/article/justin-bieber-yateye-abantu-kwibaza-byinshi-nyuma-gukorana-3271,Justin Bieber yateye abantu kwibaza byinshi nyuma yo gukorana imyitoza n’abakinnyi ba Barcelona," Nyuma yo kubona ubuhanga bwe muri ruhago, abenshi batangiye kuvuga ko Justin Beiber yagakwiye kuba yaratekereje no kuri iyi mpano n’ubwo n’aho ari muri muzika ntacyo wamunenga. Ese ko atari ubwa mbere uyu musore agaragaye muri iyi kipe, uyu waba ariwo mwanya wo kuza kuyikinira n’ubwo kuri iyi nshuro Atari cyo cyamugenzaga? The pop star, Justin yasuye Barcelona muri iki gihe ari muri European tour. Aha yaje gusanga abanya-Brazil Neymar na Rafinha maze bakorana imyitozo y’umupira w’amaguru. 
 Mu byo yagaragaje, ni impano yo gutsinda ibitego kimwe no gutindana umupira. Ku myaka 22 uyu munyacanada yakomereje no mu izamu ariko ho biranga, yasanze ari bicamukwaha. 
Ku myaka 22 uyu munyacanada yakomereje no mu izamu
 
Ese ko atari ubwa mbere uyu musore agaragaye muri iyi kipe, uyu waba ariwo mwanya wo kuza kuyikinira n’ubwo kuri iyi nshuro Atari cyo cyamugenzaga?"
11,iyobokamana,religion,http://muhabura.rw/amakuru/iyobokamana/article/abari-abayobozi-ba-adepr-bagomba-gufungwa-by-agateganyo,Abahoze ari abayobozi ba ADEPR urukiko Rukuru rwashimangiye ko    bafungwa," Urukiko Rukuru rwashimangiye umwanzuro uherutse gufatwa n’Urukiko Rwisumbuye rwa Gasabo wo gufunga by’agateganyo abayobozi b’Itorero rya Pentekote mu Rwanda, ADEPR, bakurikiranyweho ibyaha byo kunyereza umutungo w’itorero"
8,ubukerarugendo,tourism,http://www.igihe.com/ubukerarugendo/article/ese-birashoboka-kubona-visit-rwanda-muri-f1-na-nba-habura-iki-ngo-siporo-y-u,Twitege Visit Rwanda muri Formula 1 na NBA?," Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1 mu gihe kandi aya magambo agaragara ku myambaro y’ikipe y’abagore. Mu masezerano harimo kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda. Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda. Kuva icyo gihe, hari abanyabigwi benshi bakomeye ba Arsenal baje mu Rwanda barimo Tony Adams wabaye kapiteni wayo igihe kirekire, Lauren Etame Mayer, Alex Scott wabaye kapiteni w’ikipe y’abagore na David Luiz kuri ubu ukinira iyi kipe, bose baje mu Rwanda. Muri ubu bufatanye kandi, abatoza babiri b’Ingimbi za Arsenal FC, Simon McManus usanzwe ari Umutoza Mukuru w’Amashuri yigisha umupira w’amaguru ya Arsenal na Kerry Green, bahugura ab’Abanyarwanda mu kubafasha kubatoza umupira ugezweho nk’uwo iyi kipe ikina. RDB ivuga ko kuva u Rwanda rutangiye gukorana na Arsenal binyuze muri Visit Rwanda mu 2018, ba mukerarungo baza mu Rwanda bamaze kugera kuri miliyoni imwe na 700 (byatangajwe mu Ukuboza 2019) ndetse yizeye ko bazakomeza kwiyongera mu myaka iri imbere. Ese birashoboka ko tuzabona Visit Rwanda mu marushanwa nka Tour de France, Formula 1 cyangwa NBA? Imwe mu mpamvu ituma habaho ubu bufatanye bw’u Rwanda n’amakipe akomeye i Burayi, ni ugutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga. Tour de France niryo siganwa rya mbere ry’amagare rikomeye ku Isi, Formula 1 naryo ni isiganwa rya mbere rikomeye mu mukino wo gusiganwa mu modoka mu gihe NBA yo muri Amerika ari yo Shampiyona ya Basketball ikunzwe na benshi ku Isi. Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko bishoboka ko u Rwanda rwagirana ubufatanye n’imwe mu makipe agaragara muri aya marushanwa kuko byose bisaba kwiha intego ndetse bikagira uko bikorwa. Ati “Sinavuga ko hari igihe runaka bizabera, ariko nta kintu kidashoboka kuko iyo urebye ikintu gisabwa ni ukureba niba ibikorwaremezo dufite bihuye n’ibyo. Nko kuri Formula 1, icya mbere ni imihanda kandi nkeka imbaraga Leta yashyize mu kubaka imihanda dushobora kuyibyaza umusaruro.” “Ku kwerekana Visit Rwanda muri NBA, BAL (Basketball Africa League yashyizweho na NBA) yo ubwo yaje aha, mwabonye ko ikipe yacu (Patriots BBC) yari ihagarariye u Rwanda yari yambaye Visit Rwanda. Ni ukuvuga ngo ni ukugenda intambwe ku ntambwe kandi byose birashoboka. Icya mbere ni ukugira ngo tubyaze umusaruro ubufatanye dufite uyu munsi kuko ni ukubanza kureba icyo dukuramo, tukaba twava mu mupira w’amaguru tukajya muri Basketball.” Kageruka avuga ko nubwo kuri ubu ubufatanye bw’u Rwanda mu bukerarugendo bushingiye ku mugabane w’u Burayi, bitabuza ko n’Abanyamerika barumenya kuko nka Arsenal ikunda gukorerayo imyiteguro ya Shampiyona ijyanye n’itangazamakuru ryayo rigari ndetse ubwo David Luiz yazaga mu Rwanda, byavuzwe cyane muri Brésil. Ni iki cyakorwa ngo Siporo y’u Rwanda itange umusaruro mu bukungu bw’igihugu?  Siporo ni umwe mu nkingi z’iterambere u Rwanda rushaka kubakiraho ndetse igihugu kiri gushora cyane mu mikino kuko bitanga icyerekezo cyiza cy’igihugu ndetse bigafasha n’Abanyarwanda gutera imbere. Mu kiganiro yatanze ubwo yari yatumiwe mu mahugurwa yahuje abagize ingaga za Siporo, yateguwe n’Umuryango FPR Inkotanyi, Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko muri Siporo hari amahirwe menshi arimo ashobora kwinjiriza igihugu nko gukora imyenda n’inkweto bya Siporo. Kageruka yakomeje avuga ko itangazamakuru rishobora kwifashishwa mu kumenyakanisha Siporo y’u Rwanda, abakinnyi n’abatoza b’Abanyarwanda bagahabawa amahugurwa abafasha kugira ubumenyi buri ku rwego mpuzamahanga. Ati “Hari uburyo bwinshi bwo kubyaza umusaruro muri siporo, nko gushyiraho inganda zikora ibikoresho bya Siporo mu gihugu. Mu bijyanye n’ubukerarungo bushingiye kuri siporo, ubufatanye twagiranye n’abatwamamaza bwarengeje ibyo twari twiteze. Twari twiteze ko binyuze muri uku kwamamaza tuzabona miliyoni 28£, ariko mu mwaka umwe twabonye miliyoni 36£.” Indi nzira yafasha u Rwanda kwinjiza binyuze muri Siporo hari ugutegura amarushanwa akomeye abera mu gihugu hakanategurwa ibikorwa byishimirwa n’Abanyamahanga baje muri iyi mikino, nko gusura ingagi n’izindi Pariki, gutembera mu Kivu no kuzamuka imisozi. RDB ivuga ko kuva u Rwanda rutangiye gukorana na Arsenal mu myaka ibiri ishize, hamaze gutozwa abana n’abatoza basaga 120 ndetse no mu bufatanye na Paris Saint-Germain hazakorwa gahunda nk’iyi. Inzu y’imikino ya Kigali Arena, ikibuga cya Cricket kiri i Gahanga, ikibuga cya Kigali Golf Club kiri kuvugurwa biri mu byitezweho kuzazamura ubukeragendo bunyuze muri siporo. Mu 2017 ubukerarugendo bwinjirije u Rwanda miliyoni 401 z’Amadolari, ariko intego ya Guverinoma ni ukuzamura ayo madolari akaba miliyoni 800 mu 2024. Amafoto: Umurerwa Delphin"
2,imikino,sport,http://www.igihe.com/imikino/article/imikino-ikorwa-abantu-bategeranye-yemerewe-gusubukurwa-mu-rwanda-ariko,Imikino ikorwa abantu bategeranye yemerewe gusubukurwa mu Rwanda," Kuva tariki ya 15 Werurwe 2020 nta gikorwa cya siporo cyari cyemewe mu Rwanda nyuma y’uko hari hashize umunsi umwe Minisiteri y’Ubuzima itangaje ko mu Rwanda habonetse umurwayi wa mbere wa COVID-19. Mu kwezi gushize, tariki ya 5 Gicurasi, Minisiteri ya Siporo yagiranye inama na Komite Olempike n’abahagarariye amashyirahamwe y’imikino n’ingaga za Siporo, hemezwa ko kare imikino ishobora gusubukurwa mu Rwanda ari muri Nzeri haba amarushanwa mu gihe muri Kanama hashobora gutangira imyitozo. Nk’uko bigaragaragara mu itangazo iyi Minisiteri yashyize ahagaragara ku wa Kane tariki ya 4 Kamena, imikino ikorwa abantu bategeranye irimo uwo kunyoga igare, gutwara imodoka, Tennis, Golf, kugenda n’amagare (Hiking) n’imikino ngororamubiri ishobora gusubukurwa ariko hakurikizwa amabwiriza yo kwirinda. Yagize iti “Hashingiwe ku myanzuro y’Inama y’Abaminisitiri yo ku wa 2 Kanama 2020 ku ngamba zafashwe zo gukumira ikwirakwira ry’icyorezo cya COVID-19, Minisiteri ya Siporo mu bufatanye na Minisiteri y’Ubuzima, iratangaza ingamba zikurikira zo kubahiriza hasubukurwa ibikorwa bya siporo y’umuntu umwe cyangwa izindi zikorwa bategeranye.” “Ibikorwa bya siporo n’imikino byemerewe gusubukurwa ni: kwiruka (jogging), imikino ngororamubiri, kunyonga igare, imyitozo yo kugenda n’amaguru (hiking), Golf, Tennis, Umukino wo gutwara imodoka na Fencing (barwanisha inkota).” ""Isubukurwa ry’ibikorwa bya siporo zavuzwe bitangirana na tariki ya 8 Kamena. Aya mabwiriza azavugurwa nyuma y’iminsi 15 hashingiwe ku isesengura ry’inzego z’ubuzima."" Amabwiriza azubahirizwa ubwo iyi mikino izaba isubukuwe harimo kwambara agapfukamunwa mbere na nyuma y’imyitozo, kubahiriza intera ya metero imwe n’igice hagati y’abakorera siporo n’imyitozo hanze, kwitwaza imiti yo gusukura intoki mu gihe ukorera siporo no kuyikoresha igihe cyose bibaye ngombwa. Hari kandi kwitwararira ku isuku y’ahakorerwa siporo n’imikino hakoreshejwe imiti yemewe yica udukoko, gusukura ibikoresho byifashishwa no kwita by’umwihariko ahakorwa kenshi nko ku nzugi. Buri mukinnyi azajya ashyira ibikoresho bye ukwe, imikino yasubukuwe ntiyemewe gukoresha Stade Amahoro uretse hanze yayo (umuzenguruko wayo) mu gihe abagaragaje ibimenyetso birimo inkorora, kuribwa umutwe, ibicurane no kwitsamura, batemerewe gukorera imyitozo ngororamubiri mu ruhame ahubwo bagomba kwegera inzego z’ubuzima zikabakurikirana."
14,urukundo,relationship,http://muhabura.rw/amakuru/urukundo/article/dore-amwe-mu-marenga-wakoresha-ugatuma-umuntu-agukunda,Dore amwe mu marenga wakoresha ugatuma umuntu agukunda byihuse," Hagendewe ku bivugwa mu gitabo cya Lowndes, dore amwe mu marenga wakoresha ugatuma umuntu agukunda byihuse.  Benshi ntibita ku mikoreshereze y’amarenga (body language), nyamara ugendeye ku gitabo cya Leil Lowndes yise “How To Talt To Anyone” ugenekereje mu Kinyarwanda bivuga “uko wavugisha buri wese”, ushobora kubona uko wakwigarurira umutima w’umuntu mu kanya gato utavuze ijambo na rimwe. Hagendewe ku bivugwa mu gitabo cya Lowndes, dore amwe mu marenga wakoresha ugatuma umuntu agukunda byihuse. 1.Inseko nziza Uyu mugabo Lowndes agaragaza ko atari byiza gusekera umuntu ukimusuhuza ako kanya; ngo iyo ubikoze bishobora guha amahirwe n’abandi bari aho bakamenya icyo ugambiriye. Uburyo bwiza bwo gutwara umuntu ukoresheje inseko ni ukwitonda, ukamureba mu maso nk’isegonda hanyuma ukareka mu maso hawe hagataha umucyo ukamusekera inseko nziza, bimwe Abanyarwanda bavuga ngo “Araseka amasaro agaseseka”. N’ubwo iyo nseko itamara amasegonda menshi, izemeza uwo muntu ko koko ari we igenewe. Ku bwa Lowndes ngo inseko nziza ishobora kukongerera ubutunzi n’icyizere abantu bakugirira. 2.Reba mu maso uwo muvugana
 Igihe uvugana n’umuntu, mera nk’aho amaso yawe amuteyeho, kabone n’ubwo yaba yarangije kuvuga, ntukarebe hirya uko wiboneye. Niba wumva ushaka kuba wareba ku ruhande bikore witonze kandi gahoro, kugeza igihe amaso yanyu atandukaniye. Ushobora no kugerageza kubara inshuro uwo muri kuvugana ahumbya. Ibi byagaragaje ko ababikora bakundwa cyane na bagenzi babo. 3.Gutumbera umuntu Iyo uri mu bantu benshi, ku bw’amahirwe ushobora kubona umuntu ukumva uramwishimiye, murebe umutumbere utitaye ku muntu uri kuvuga. Iyo umurebye cyane n’ubwo yaba ari kumva ibivugwa, ahita abona neza ko umwitayeho birenze cyangwa se wamwishimiye. Gusa ugomba kumenya ko gutumbera umuntu cyane bishobora kumutera isoni mu bandi. Ugomba kureba uvuga ariko yaba atari kuvuga ingingo zikomeye ugatumbera umwe wishimiye. 4.Garagaza urukundo nk’urwo ugaragaza ku mwana muto
 Abantu bose bita cyane ku buryo bitwara iyo bahuye n’abandi bwa mbere. Iyo uhuye n’umuntu bwa mbere igire nk’aho ubonye akana gato gateye amabengeza umugaragarize urukundo rutagabanyije, mbese nk’urwo waha akana gato kaje gakambakamba kakuririra ku birenge byawe. Urugero: Ushobora kubwira umuntu muhuye bwa mbere uti “Yo! Uri igitangaza”. 5.Gabanya ubukubaganyi no kwikorakoraho Niba wifuza ko abantu bakugirira icyizere, gerageza kugaragaza kudakubagana cyane igihe uganira nabo. Tuza, wigira ubwoba, wizenguruka cyane cyangwa ngo ushishure/ ushwanyaguze ikintu ufite. Lowndes avuga ko gukomeza kwikorakoraho nko mu maso, ku zuru, ku kananwa, ku munwa n’ahandi bishobora gutuma batekeraza ko ushobora kuba uri kubabeshya cyangwa utifitiye icyizere. Gerageza kureba uwo muvugana umugaragarize ko ibyo uri kumubwira ubishyizeho umutima kandi ubifite mu biganza byawe. 6.Irinde kuzinga umunya Uburyo wifata mu bantu ni yo ntsinzi ya mbere. Irinde kuzinga umunya mu maso uhorane isura icyeye. Uko winjiye mu muryango jya utunguka ku bo usanze ucyeye mu maso. 7. Muraho nshuti
 Nuhura n’umuntu bwa mbere, ifate nk’aho ari inshuti yawe ya kera, ibi bituma ibyiyumvo byawe kuri we byiyongera kuva ku ndoro yawe kugeza ku mano. Icyiyongera kuri ibi ni uko iyo ukoze nk’aho wakunze umuntu, ubwo buhanuzi bugusohoreramo ugasanga watangiye koko kumukunda. Ibi bivuzwe haruguru nubyitaho, ukagerageza gukoresha amarenga, ukirinda kuvuga menshi, ushobora gusekerwa n’amahirwe yo kubona urukundo wifuzaga kuva kera.

 Yanditswe na Eddie/Mwerekande/Muhabura.rw"
1,politiki,politic,http://www.igihe.com/politiki/article/umwuka-w-intambara-ukomeje-gututumba-hagati-ya-amerika-na-iran,Umwuka w’intambara ukomeje gututumba hagati ya Amerika na Iran," Iki gitero cyategetswe na Perezida wa Leta Zunze Ubumwe za Amerika, Donald Trump, cyanahitanye Abu Mahdi al-Muhandis, wari umuyobozi wungirije w’umutwe bivugwa ko ufashwa na Iran witwa (Popular Mobilization Forces), ibiro by’ubutasi bya Amerika (CIA) byemeje ko ariwo wateguye ukanagaba igitero kuri Ambasade ya Amerika mu mujyi wa Bagdad mu minsi ishize. Gen Qasem Soleimani na Abu Mahdi al-Muhandis barasiwe ku kibuga cy’indege cya Iraq i Bagdad, bari mu modoka hamwe n’abandi bantu batanu. Umuyobozi w’ikirenga muri Iran, Ayatollah Ali Khamenei, wahise ategeka iminsi itatu y’icyunamo mu gihugu hose, yavuze ko hateganyijwe kwihorera gukomeye ku bishe Gen Qasem Soleimani. Perezida wa Iran, Hassan Rouhani, na we yashimangiye ko igihugu cye kizakora ibishoboka byose kikihorera, aho yunganiwe na minisitiri w’ububanyi n’amahanga muri Iran, Javad Zarif, wavuze ko igitero cya Amerika ari icy’iterabwoba. Ati “Leta Zunze Ubumwe za Amerika zizirengera ingaruka z’ubujiji bwazo.” Gen Qasem Soleimani yakundwaga kandi agafatwaga n’abanya-Iran benshi nk’umwe mu bantu bashobora kurinda ubusugire bw’igihugu cyabo. Ubuhangange bwe kandi bwareberwaga mu ishusho y’uko yafatwaga nka nomero ya kabiri mu bafata ibyemezo muri Iran. Abasesenguzi bavuga iki kuri uyu mwuka w’intambara? Abademokarate benshi bavuga ko icyemezo cya Trump gishobora gutuma intambara yeruye irota, kandi bakamunenga ko yagifashe atabanje kugisha inama Inteko Ishinga Amategeko. Kuba Soleimani yari umwanzi wa Amerika hari abademokarate babyemeza ariko bakavuga ko kwica umuntu wa kabiri ukomeye muri Iran kandi bigakorwa nta bwumvikane n’Inteko ishinga amategeko ari ikosa rishobora gushyira akarere kose Iran ihereremo mu ntambara. Joe Biden wabaye Visi perezida wa Amerika ku ngoma ya Barrack Obama, we yeruye avuga ko Trump yakojeje agati mu ntozi. Andrew Yang uteganya kwiyamamaza ku mwanya w’umukuru w’igihugu, ahagarariye ishyaka ry’abademokarate yagize ati “ Uko mbibona turashaka intambara na Iran ariko nsanga byaba byiza turebye kure tukirinda gushyira abaturage bacu batuye muri kariya karere mu kaga ko kwibasirwa n’abanzi bacu.” Elizabeth Warren, na we wifuza kuzahagararira ishyaka ry’abademokarate mu matora, yavuze ko icyemezo cya Trump kitarimo ubushishozi. Ati “Soleimani yari umwicanyi, wahitanye ubuzima bw’abantu benshi barimo n’amagana y’abanyamerika, ariko iki cyemezo kitarimo ubushishozi cyazamuye umwuka w’intambara hagati yacu na Iran, kandi gishobora gutuma hapfa abantu benshi mu karere ko mu burasirazuba bwo hagati Iran iherereyemo. Icy’ingenzi cyari gikwiye ni ukwirinda indi ntambara.” Minisitiri w’ububanyi n’amahanga w’u Burusiya, busanzwe ari umuterankunga wa mbere wa Iran, yavuze ko igitero cya Amerika kirongera ibibazo mu burasirazuba bwo hagati. Ku rundi ruhande ariko aba ‘republicains’ bo bavuga ko kwica uwo mugabo byari amahitamo akwiye kuko yari afite amaraso y’abanyamerika mu biganza bye, kandi yari imbogamizi ikomeye ku mutekano w’abanyamerika babarizwa mu karere ko mu burasirazuba bwo hagati n’inyungu zabo. Lindsey Graham, umusenateri uhagarariye leta ya Carolina y’Epfo yagize ati “Wakoze bwana Perezida kubwo guhagararira Amerika. Iki gikorwa cya Perezida Trump n’ingabo zacu, ni igisubizo nyacyo ku bushotoranyi bwa Iran bwari burangajwe imbere na Gen Soleimani n’abamushyigikiye.” Yongeyeho ati “Niba Iran ikomeje gutera Amerika n’abadushyigikiye, bagomba kubyishyura ku kiguzi kinini, kirimo no gusenya amariba yabo ya peteroli. Kuri leta ya Iran, niba mushaka kuguma mu bucuruzi bwa peteroli, mureke Amerika n’abadushyigikiye, kandi muhagarike gutera inkunga imitwe y’iterabwoba hirya no hino ku isi.” Hari amakuru avuga ko iki gitero cyahitanye Gen Soleimani, ingabo za Israel zaba zakigizemo uruhare. Nta muyobozi n’umwe muri Israel wari wagira icyo avuga kuri iki gitero kuko abaminisitiri bose babujijwe kugira icyo babivugaho kuko bishobora gukururira akaga icyo gihugu. Umutwe wa Hezbollah ubarizwa muri Liban, ukaba ushyigikiwe na Iran wahamagariye isi yose guhuriza hamwe bagahorera urupfu rwa Gen Soleimani. Umuyobozi w’uyu mutwe, Sayyed Hassan Nasrallah, yagize ati “Intego ya Leta Zunze Ubummwe za Amerika mu karere ntikwiye kugerwaho binyuze mu cyaha gikomeye cyo kwicwa abajenerali.” Minisitiri w’intebe wa Israel wari mu ruzinduko mu Bugereki, yahise arusubika rutarangiye nyuma yo kumva urupfu rwa Gen Soleimani, mu gihe Naftali Bennett, wari wamusigariyeho yahise atumiza inama y’igitaraganya yigaga ku mutekano i Tel Aviv, ndetse na za ambasade n’ibiro bihagarariye inyungu z’ibindi bihugu bahabwa umuburo wo ku rwego rwo hejuru. Minisitiri w’ububanyi n’amahanga w’u Bufaransa, Amelie de Montchalin, yavuze ko igihugu cye kizakomeza gukora uko gishoboye mu guteza imbere ituze n’umutekano mu karere k’uburasirazuba bwo hagati nyuma y’ibitero bya Amerika. Ati “Ibiri kuba nibyo twatinyaga, umwuka mubi hagati ya Leta Zunze Ubumwe za Amerika uri kwiyongera.” Mu minsi ishize Gen Soleimani yari yaravuze ijambo ryarakaje Amerika, aho yagize ati “Ndakubwiye wowe Trump umukinnyi w’urusimbi, ndakubwiye, umenye ko turi hafi yawe kuruta uko ubikeka. Uzatangiza intambara, ariko nitwe dufite ubushobozi bwo kuzayisoza.” Ibibazo hagati ya leta ya Washington na Tehran byazamutse nyuma yuko Donald Trump akuye igihugu cye mu masezerano yo muri 2015 arebana no kubuza Iran gucura intwaro za kirimbuzi. Aya masezerano yabuzaga Iran kwigwizaho ibitwaro bya kirimbuzi mu gihe cy’imyaka 10, yafatwaga na benshi nk’intambwe ikomeye yatewe na Perezida Barack Obama muri politiki y’ububanyi n’amahanga. Kuva mu gitondo cyo kuri uyu wa Gatanu, abantu benshi biraye mu mihanda yo mu murwa mukuru Tehran, bigaragambya bamagana urupfu rwa Gen Soleimani. Ikindi kibazo kimaze kwigaragaza, ni izamuka rikomeye ry’igiciro cy’ibikomoka kuri peteroli hirya no hino ku masoko mpuzamahanga, ibigaragaza ko nubwo intambara y’amasasu itaratangira mu buryo bweruye, ariko iy’ubukungu yo yahise yaduka."
10,imideri,fashion,http://www.igihe.com/fashion/article/i-kigali-hateguwe-ibirori-by-imideli-bizakusanyirizwamo-inkunga-yo-gufasha,I Kigali hateguwe ibirori by’imideli bizakusanyirizwamo inkunga yo gufasha impunzi," Ni ibirori byiswe ‘Refugees Matter Show’ cyateguwe n’ikigo cyitwa Abigaelle Closet gisanzwe gikorera i Portland muri Leta Zunze Ubumwe za Amerika. Iki kigo cyashinzwe n’urubyiruko rukomoka mu Rwanda no mu Burundi gikora kikanagurisha imyenda y’amoko atandukanye. Mu kiganiro n’umuyobozi wa Abigaelle Closet, Abigaelle Judicaelle Irakoze yabwiye IGIHE ko yagize iki gitekerezo cyo gukora ibi birori nyuma y’iminsi yari amaze i Kigali, yiyambaza abandi bantu batandukanye bakora umwuga nk’uwe ngo bafatanye gutegura iki gikorwa kizakusanyiriza hamwe amafaranga azajya gufasha impunzi mu nkambi ya Mahama mu Karere ka Kirehe. Yagize ati “Twifuje kubera ijwi abatarifite, kuba icyizere ku batagifite, ni muri urwo rwego twatekereje gukoresha kumurika imideli nka kimwe mu bikorwa byagira akamaro mu gufasha abatishoboye.” “Twateguye iki gikorwa mu rwego rwo gufasha impunzi z’Abarundi ziri mu nkambi ya Mahama, amafaranga azavamo yose azakoreshwa mu bikorwa by’ubufasha birimo kubagezaho ibikoresho nkenerwa, imyambaro n’ibindi tuzasanga ari ngombwa kuri bo.” Yongeyeho ko usibye amafaranga azakusanyirizwa muri iki gitaramo, abazitabira bashobora no kwitwaza imyambaro mizima itagikoreshwa mu rwego rwo kongera ingano y’imfashanyo izatangwa ku mpunzi ziri mu nkambi ya Mahama bifuje gufasha. Ibi birori by’imideli biteganyijwe kuba ku wa Gatanu tariki 16 Ukuboza 2016 muri Hotel des Milles Collines i Kigali guhera saa kumi n’ebyiri kugeza saa yine z’ijoro. Kizasusurutswa n’abahanzi batandukanye barimo Eric 1Key n’abanyarwenya barimo na Michael Sengazi uzaba n’umushyushyarugamba w’iki gitaramo. Abigaelle Closet yateguye iki gikorwa, izifatanya n’abandi bahanzi b’imideli barimo abo muri Uzuri K&Y ikora inkweto, abo muri ByAlpha Couture bakora ibijyanye n’imisatsi, Dokmai Rwanda n’abandi benshi. Imwe mu mideli ihangwa na Abigaelle Closet"
2,imikino,sport,http://www.igihe.com/imikino/football/article/police-fc-niyo-yatanze-agahimbazamusyi-gahanitse-mu-2019-20-apr-fc-ikubye-rayon,Police FC niyo yatanze agahimbazamusyi gahanitse mu 2019/20: Uko andi makipe ahagaze," Amakipe y’abashinzwe umutekano, Police FC na APR FC, ni yo ayoboye andi mu gutanga agahimbazamusyi kari hejuru ku bakinnyi bayo mu mwaka ushize w’imikino wa 2019/20. Agahimbazamusyi ni ishimwe ku bantu bakoze neza, bakuzuza inshingano zabo, ndetse na Bibiliya bene abo batungwa n’ibyo bakoze. No mu mirimo itandukanye irimo imikino, hatangwa agahimbazamusyi ku bakinnyi kugira ngo barusheho guharanira intsinzi dore ko bamwe imishahara bayikumbura, abandi bakayitegereza amezi asaga arindwi. Police FC ni yo yatanze agahimbazamusyi kari hejuru Ikipe y’abashinzwe umutekano ni yo yatanze agahimbazamusyi gahanitse kurusha andi makipe mu mwaka ushize w’imikino. Mu 2019/20, buri mukinnyi wa Police FC yahabwaga ibihumbi 60 Frw ku mukino batsinze, by’akarusho agahabwa ibihumbi 150 Frw mu gihe batsinze umukino wabahuje na ya makipe akomeye. Ikipe ya kabiri kuri uru rutonde ni APR FC itanga ibihumbi 50 Frw kuri buri mukinnyi, iyo batsinze umukino bakiriye mu gihe ku mukino bakiniye hanze, iyo bawutsinze buri umwe ahabwa ibihumbi 80 Frw. Aha ariko, ku mukino wa Rayon Sports, biba bitandukanye ndetse bivugwa ko abakinnyi ba APR FC bakubiwe inshuro zirenga eshatu agahimbazamusyi ubwo batsindaga mukeba ibitego 2-0 mu Ukuboza 2019. Mu buryo busa n’ubutunguranye, Musanze FC niyo kipe ya gatatu yatanze agahimbazamusyi kari hejuru ku bakinnyi bayo, aho ku mukino iyi kipe yatsinze, buri umwe yahabwaga ibihumbi 40 Frw. Ubusanzwe Musanze FC itanga agahimbazamusyi k’ibihumbi 20 Frw ku mukino, ariko Umuyobozi wayo, Tuyishime Placide, yatangaga andi ibihumbi 20 Frw. AS Kigali, Bugesera FC na Kiyovu Sports zose zitanga agahimbazamusyi k’ibihumbi 30 Frw gusa nk’uko bimeze no ku yandi makipe, amafaranga ashobora kwiyongera bitewe n’ikipe bagiye gukina. Rayon Sports, Sunrise FC na Gicumbi FC zitanga agahimbazamusyi k’ibihumbi 25 Frw ku mukino. Amafaranga menshi abakinnyi ba Rayon Sports babonye muri uyu mwaka w’imikino ni kuri Kiyovu Sports aho bahawe ibihumbi 50 Frw ubwo bayitsinda igitego 1-0 mu Ukuboza 2019. Kuri Gicumbi FC yamanutse mu cyiciro cya kabiri, imikino ine abakinnyi bayo batsinze birashoboka ko hari icyo yabafashije mu buryo bumwe cyangwa ubundi kuko baheruka umushahara mu Ugushyingo 2019. Mukura Victory Sports, Gasogi United, Etincelle FC na Espoir FC zose zitanga agahimbazamusyi k’ibihumbi 20 Frw ku mukino. Mukura ifite umwihariko wo kuba iyo abakinnyi batsinze imikino yikurikiranya, hagenda hiyongeraho ibihumbi 10 Frw. Heroes FC yasubiye mu cyiciro cya kabiri nyuma y’umwaka umwe, yatangaga agahimbazamushyi k’ibihumbi 15 Frw ku mukino mu gihe AS Muhanga na Marines FC zatanga ibihumbi 10 Frw ku mukino, ashobora kwiyongera bitewe n’ikipe bagiye guhura nayo. Uwashushanyije: Umurerwa Delphin"
7,ikoranabuhanga,technology,http://www.igihe.com/ikoranabuhanga/article/hagiye-gushorwa-miliyoni-18-mu-ikoranabuhanga-rizaca-uburiganya-mu-bamotari,Hagiye gushorwa miliyoni $18 mu ikoranabuhanga rizaca uburiganya mu bamotari," Ni amasezerano yasinywe n’impande zombi kuri uyu wa mbere agamije gushyira ikoranabuhangaririmo mubazi na GPS kuri moto ndetse na porogaramu izajya ishyirwa muri telephone ku buryo abashinzwe umutekano babasha kugenzura moto aho yaba iri hose. Muri uyu muhango wo gusinya amasezerano, Minisiteri y’ibikorwa remezo yatangaje ko umunsi iri koranabuhanga rizaba ryatangiye gukoreshwa, rizafasha guca imwe mu myitwarire idahwitse n’amakosa byagaragaraga mu mwuga wo gutwara abantu kuri moto. Umukozi ushinzwe Ubwikorezi rusange n’umutekano wo mu muhanda mu Minisiteri y’ibikorwa remezo, Zirikana François, yagize ati “Kugeza ubu iyo urebye mu bamotari benshi bakora impanuka usanga nta bwishingizi bafite ariko muri iri koranabuhanga umumotari udafite ubwishingizi tuzajya tumureba tumenya ko bwarangiye.” “Icya kabiri ni uko umumotari udafite ibyangombwa ntabwo azashobora kongera gutwara moto kuko iryo koranabuhanga rizajya rihabwa umuntu ufite icyangombwa”. Zirikana yavuze ko kandi iri koranabuhanga rizaba ririmo akuma kazafasha gukurikirana umumotari igihe yakoze amakosa. Mininfra yavuze ko iri koranabuhanga ritagamije guca abamotari mu muhanda ahubwo ko rije mu buryo bwo kurushaho gushimangira imikorere myiza. Umuyobozi wa Pascal Technology (PTY) Limited, Pascal Ndizeye, yavuze ko iri koranabuhanga rizatangira gushyirwa muri moto uhereye mu cyumweru gitaha kuko icyabakerezaga ari amikoro. Ati “Kuva dusinyanye amasezerano y’imikoranire ni iyi kompanyi nini muri Afurika kandi ibikoresho byinshi by’ibanze byamaze kuhagera, turatangira mu cyumweru gitaha duhereye ku bamotari barenga ibihumbi birindwi bamaze kwiyandikisha.” Ndizeye yongeyeho ko kugera muri Mutarama abamotari 10 000 bazaba bamaze kugezwaho iri koranabuhanga. Iri koranabuhanga rizajyana na porogaramu ya telefoni aho umuntu ashobora kuzuzamo nimero ziranga moto agahita abona aho iherereye, igihe yakoze amakosa. Kuri ubu umumotari wifuza iri koranabuhanga ashobora kwishyura ibihumbi 200 n’amafaranga 200 mu byiciro cyangwa akayishyurira rimwe. Uretse ibijyanye n’umutekano iri koranabuhanga ryitezweho kuzafasha mu bijyanye n’igenamigambi kuko izi mashini zizerekana umubare w’abantu bakoresha moto mu Rwanda ndetse n’uw’abari muri uyu mwuga wo gutwara abantu kuri moto."
5,imyidagaduro,entertainment,http://muhabura.rw/amakuru/imyidagaduro/article/abahanzi-nyarwanda-bahinduje-uruhu-rwabo-bamaze-kwamamara,Abahanzi Nyarwanda bahinduje uruhu rwabo bamaze kwamamara – “Reba amafoto”," Iterambere rya muntu akenshi usanga rijyana n’impinduka haba ku mu biri we ndetse n’ibikorwa bye, aha ku bahanzi Nyarwanda bo siko bimeze cyane ko n’abafana babo bagenda babivugaho amagambo atandukanye kuko bamwe bemeza ko atari uguter’imbere k’umuhanzi ahubwo ari ukwihinduza uruhu cyangwa kwitukuza.

Aha kandi icyo umuntu yavuga ku kuba umuntu cyangwa wenda umuhanzi yakwihinduza uruhu ntago byagakwiye kuba ikibazo cyane usibyeko burya ku rundi ruhande buri gihugu kigira umuco wacyo ari nayo mpamvu no mu muco Nyarwanda icyo kintu cyo kuba umuntu yakwitukuza twavuga ko kigaragara nk’aho ari ikintu kidasnzwe. Hari abahanzi benshi bagaragara ko bitukuje hano mu Rwanda n’ubwo iyo urebye usanga biba kuri buri muntu wese ugenda atera imbere cyane cyane mu rwego rw’agafaranga ariko iyo umuntu ari imboni ya rubanda usanga we abonwa mbere y’abandi ari nayo mpamvu aba bahanzi twaguteguriye nyuma yabo hari n’abandi benshi ariko wenda usanga batavugwa cyane n’abangaba.  1. Jay Polly
 
  2. Butera Knowless 

  3. The Ben 

  4. Pricillah 


5. Young Grace


Yanditswe na Akayezu Snappy/Muhabura.rw"
2,imikino,sport,http://muhabura.rw/amakuru/sport/article/nkurunziza-gustave-umuyobozi-wa-federasiyo-ya-volleyball-n,Nkurunziza Gustave umuyobozi wa federasiyo ya volleyball n’uwari umubitsi bari mu maboko ya Police," Umuyobozi w’ishyirahamwe ry’umukino wa Volleyball mu Rwanda FRVB, Nkurunziza Gustave, yatawe muri yombi na Police y’u Rwanda ku mugoroba w’ejo aho akekwaho icyaha cya ruswa. Ni nyuma y’aho tariki ya 8 Gashyantare umuvugizi wa Police y’u Rwanda yatangarije  ko umunyamabanga Nshingwabikorwa muri FRVB Hatumimana Christian ndetse n’umubitsi Uwera Jeannette bakekwaho icyaha cya rusa mu gucunga umutungo wa federasiyo cyane cyane mu bihe byo guteguraga amatora y’ubuyobozi bushya bwabo. Tariki ya 9 Gashyantare, umunyamabanga Nshingwabikorwa muri Komite National Olempike Mukundiyukuri Jado na we yatawe muri yombi akekwaho icyaha cya ruswa. ACP Theos Badege umuvugizi wa Police y’u Rwanda Yagize ati “Kugeza ubu iperereza rira cyakomeza ubu abari mu baboko ya Police bagera kuri bane aho bose bakekwaho icyaha cya ruswa cyane cyane mu bihe by’amatora y’ubuyobozi bushya”. Amatora y’ishyirahamwe ry’umukino wa Volleyball mu Rwanda yabaye tariki ya 4 Gashyantare uyu mwaka aho uwari usanzwe ayobora Nkurunziza Gustave ari we wongeye gutsindira aya amatora ndetse n’Uwera Jeannette yongera kuba umubitsi wa Federation. Komite nshya yatowe Ku mwanya w’umuyobozi mukuru wa FRVB: Nkurunziza Gustave.
Visi Perezida wa mbere: Kansime Julius (wari umukandida umwe rukumbi).
Visi Perezida wa kabiri: Ribanje Jean Pierre.
Umunyamabanga Mukuru: Mfashimana Adalbert umukandida (wari umwe rukumbi)
Umwanya w’umubitsi:  Uwera Jeannette wari usanzwe kuri uyu mwanya.
Umugenzuzi w’imali: Umutesi Marie Jose na Imibereho Irene MUHABURA.RW"
14,urukundo,relationship,http://muhabura.rw/amakuru/urukundo/article/inkuru-ndende-y-urukundo-amaherezo-igice-4,Inkuru ndende y’urukundo “Amaherezo” igice 4," Akenshi mu rukundo habamo ibyishimo bidasanzwe kimwe n’uko ibigeragezo iyo byageze mu rukundo ahanini usanga bake aribo babasha kubyihanganira no kubyakira ariko ugasanga abandi bikabananira guhagarara ku cyemezo bahisemo cyo kujya mu rukundo.  Amaherezo Igice cya 3  Kubabashije gukurikira agace gaheruka muzi neza ko Sifa na Jado bwa mbere bari bavuganye kuri telephone nyine ari ibicika. Ubu rero tugiye gukomeza n’agace gakurikiraho ubundi mwiyumvire amaherezo y’aba bombi nako si amaherezo ahubwo ni agace gakurikiraho ……. kunshuro yambere Jado yandikira Sifa yahise amubwira ati nukuri ndishimye uvugana nawe ariko nzashimishwa cyane n’uko ibi bizakomeza tukajya tuvugana kandi n’ubucuti bwacu bukazarenga aha ngaha, gusa nyine nk’undi mukobwa wese burya aramanza akareba umuhungu ese afite gahunda ki kuri ngewe? Ese ni ubucuti busanzwe? Ese agamije iki kuri ngewe? Ubwo nyine na Sifa yanze guhita asubiza ubwo butumwa yari yandikwe na Jado ahubwo yabaye aretse kubusubiza.sasa rero ubundi bavugana kuri telephone bwa mbere hari mu masaha yo ku manywa ubwo nyine Jado yatangiye kimwe bita guhinga dore ko yageze kuburiri ninjoro agiye kuryama agahamagra Sifa akamubaza amakuru nyine n’ukuntu yiriwe ubundi ako kanya nibwo bahise bemeranya ko umwe azajya agura messaje n’undi akazigura kugirango bajye baganira bakoresheje ubutumwa bugufi Ubwo nyine birumvikana ako kanya bamaze kuvugana batangira kwandikirana ubutumwa bugufi gusa muri uwo mwanya  baganiraga ibitandukanye n’ibyo bajyaga baganira kuri Facebook cyane ko batangiye kwibwirana neza mu buryo bwimbitse kuburyo umwe yabazaga umwe ikibazo kijyanye n’ubuzima bwe n’undi akamubaza gutyo gutyo kuburyo iryo joro kuryama kuri buri umwe byabaye ikibazo, sasa nyine iryo joro ryasize buri umwe yatangiye kwiyumvamo undi ari nabwo kuva uwo munsi umubano wabo watangiye kujya uhindura isura kuburyo Jado yatangiye kujya abaza Sifa niba yariye, Yanyoye icyayi, Yashashe, Yakoze isuku ndetse n’utundi tubazo umuhungu cyangwa umukobwa ajya akunda kubaza umukunzi we  cyane ko nabo bari batangiye kujya babana nk’abakunzi n’ubwo bwose atariko byari bimeze gusa nyine aho byashyaga bishyira buri umwe yabaga ahabona Sasa ubwo muri iyo minsi nibwo Jado yaje gufata umunsi umwe dore ko uwo munsi waje kuba amateka kuri aba bombi ari nayo mpamvu baje gukomezanya murukundo ndetse kuri ubu bakaba babyiruye umwana mukuru kandi babana byemewe n’amategeko uwo munsi umwe rero w’amateka niwo Jado yagize atya afata amafaranga 200 maze aravuga ati ngomba kuya…… Agace gakurikira ntucikwe Yanditswe na Akayezu Snappy/Muhabura.rw
"
5,imyidagaduro,entertainment,http://muhabura.rw/amakuru/imyidagaduro/Uganda-Minisitiri-Simon-yavuze-ko-shitani-yamurushije-imbaraga,Uganda: Minisitiri Simon  yavuze ko shitani yamurushije imbaraga," Minisitiri Simon Lokodo w’imyitwarire muri Uganda yavuze ko shitani yamurushije imbaraga akananirwa kuburizamo iserukiramuco ry’umuziki rya Nyege Nyege ry’uyu mwaka.Ni nyuma y’uko uyu muyobozi yagerageje guhagarika iri serukiramuco ndetse akanandikira Polisi ya Uganda ko baburizamo iki gikorwa kugira ngo nti kibe ariko byarangiye kibaye. Minisitiri Lokodo avuga ko iri serukiramuco rishishikariza abantu gukora imibonano mpuzabitsina ku karubanda, imibonano mpuzabitsina y’ab’igitsina kimwe ndetse no gukoresha ibiyobyabwenge. Ikinyamakuru Daily Monitor ducyesha iyi nkuru,gisubiramo amagambo ye agira ati""Nagerageje uko nshoboye ngo ndiburizemo, ariko shitani ifite ikiganza gikomeye. Nagombaga gukuramo akanjye karenge."" Ku wa kabiri, Bwana Lokodo yari yatangaje ko iri serukiramuco ngarukamwaka ritazaba ariko hashize amasaha macye Jeje Odong, Minisitiri w’ubutegetsi bw’igihugu wa Uganda, aburizamo icyemezo cye. Leta ya Uganda nyuma yaje kwemerera iri serukiramuco kuba, nuko ritangira ku wa kane. Kuva ryatangira kuba mu mwaka wa 2015, iri serukiramuco ryakomeje kuba buri mwaka rikabera ku nkombe z’uruzi rwa Nili mu burasirazuba bwa Uganda. Ryitabibwa cyane n’urubyiruko rwo mu mijyi. Mu gihe cy’iminsi ine, abahanzi baturutse muri Leta Zunze Ubumwe z’Amerika, i Burayi no mu bindi bice by’Afurika, byitezwe ko bazasusurutsa abitabiriye iri serukiramuco riterwa inkunga n’abarimo ikigo cy’umuco cy’Ubwongereza, kompanyi y’itumanaho ya MTN ndetse n’ikinyobwa cya Coca-Cola. Abateguye iri serukiramuco bavuga ko biteze ko abantu ibihumbi 8 bazaryitabira, bavuye ku bihumbi 6 baryitabiriye umwaka ushize, nkuko bitangazwa n’ikinyamakuru Daily Monitor. Minisitiri Lokodo wigeze no kuba padiri, azwi kubera ukuntu ashyigikira ko imibanire y’abantu ya kera idahinduka. Ku wa kabiri, yavuze ko iri serukiramuco ""rimeze nko gusenga shitani kandi ntibyemewe."" Yabwiye ikinyamakuru Daily Monitor ati ""Iki kintu [Nyege Nyege] nta cyiza cyacyo na busa. Nacukumbuye ibyacyo nsanga atari shyashya. Ni igikoresho kiri gukoreshwa na basaza bacu na bashiki bacu bo muri Amerika n’ab’i Burayi ngo batuzanire umuco n’imyitwarire by’amahanga bitari mu mategeko, umuco n’ukwemera kwacu."" SOMA INKURU BIFITANYE ISANO:http://muhabura.rw/amakuru/hanze/article/uganda-ubutinganyi-bukabije-bwatumye-leta-ihagarika Yanditswe na Habarurema Djamali"
1,politiki,politic,http://www.igihe.com/diaspora/article/abanyarwanda-batuye-mu-busuwisi-bibutse-ku-nshuro-ya-26-jenoside-yakorewe,Abanyarwanda batuye mu Busuwisi bibutse ku nshuro ya 26 Jenoside yakorewe Abatutsi (Amafoto)," Bitewe n’ibihe bidasanzwe byo guhangana n’icyorezo cya COVID-19 giterwa na Coronavirus cyugarije Isi, ibikorwa byo kwibuka mu Busuwisi byakozwe mu buryo budasanzwe. Igikorwa cyo gutangiza Icyumweru cy’Icyunamo ku wa 7 Mata 2020, cyabaye hifashishijwe imbuga nkoranyambaga mu guhererekanya ubutumwa n’amashusho bijyanye no kwibuka. Umuhango wo Kwibuka wateguwe ku bufatanye bwa Ambasade y’u Rwanda mu Busuwisi, Ibuka Suisse na Diaspora Nyarwanda muri iki gihugu. Wabimburiwe no gushyira indabo ku rwibutso rwa Jenoside yakorewe Abatutsi ruri imbere y’Ibiro Bikuru by’Umuryango w’Abibumbye i Genève, aho bita Places des Nations. Wakurikiwe n’umunota wo kwibuka no gucana urumuri rw’icyizere. Mu rwego rwo kubahiriza amabwiriza yo kwirinda Coronavirus, umuhango wo gushyira indabo ku rwibutso rwa Jenoside wakozwe na Rwakazina Marie Chantal uhagarariye u Rwanda mu Busuwisi no mu Muryango w’Abibumbye i Genève; Umuyobozi wa Diaspora Nyarwanda, Yves Cyaka na Perezida wa Ibuka muri icyo gihugu, Murangira César. Abanyarwanda batuye mu Busuwisi n’abandi bifatanyije na bo basabwe kubahiriza umunota wo kwibuka no gucana urumuri rw’icyizere mu miryango yabo aho bari. Ambasaderi Rwakazina yavuze ko nta kintu gishobora kubuza Abanyarwanda kwibuka abarenga miliyoni bazize Jenoside yakorewe Abatutsi mu 1994. Yasobanuye ko kwibuka ari ukwiyubaka, kurwanya ingengabitekerezo ya Jenoside no kuyikumira binyuze ku masomo ava mu byo igihugu cyanyuzemo. Yagize ati “Kwibuka ni uguha agaciro abacitse ku icumu rya Jenoside no kubashimira uruhare rwabo mu bumwe n’ubwiyunge bw’Abanyarwanda no mu kubaka igihugu muri rusange. Ubuhamya batanga butuma Abanyarwanda bigira ku byabaye dore ko ijoro ribara uwariraye.’’ Ambasaderi Rwakazina yavuze ko umugambi wo gukora Jenoside wacuzwe mbere n’abategetsi babi bayoboye u Rwanda ariko ushyirwa mu bikorwa mu 1994. Nyuma y’imyaka 26, Ingabo zari iza RPA zihagaritse Jenoside yakorewe Abatutsi hari abakigaragara mu bikorwa byo kuyihakana no kuyipfobya mu bihugu bitandukanye ku Isi cyane mu bihugu by’Iburengerazuba. Yakomeje ati “Babeshya ko baharanira amahoro, uburenganzira bw’ikiremwamuntu n’ubumwe n’ubwiyunge mu Rwanda ndetse bakifashisha inama, ibiganirompaka, inyandiko zo muri kaminuza, itangazamakuru n’imbuga nkoranyambaga. ” Ambasaderi Rwakazina yashimiye ibihugu byashyizeho amategeko ahana ihakana rya Jenoside yakorewe Abatutsi, anahamagarira ibindi kubikurikiza. Abitabiriye uyu muhango banasangijwe ubutumwa bw’Umunyamabanga Mukuru wa Loni, Antonio Guterres, wavuze ko Kwibuka Jenoside bituma ‘twigira ku mateka y’abacitse ku icumu ku bijyanye n’ubumwe n’ubwiyunge no kongera kwiyubaka.’ Yanavuze ko nyuma ya Jenoside u Rwanda rwerekanye ko bishoboka ko ibihugu byongera kwiyubaka bihereye ku busa. U Rwanda rwanyuze mu nzira itoroshye kuva Jenoside ihagaritswe, igihugu cyasanwe guhera ku busa, cyubaka ubumwe bw’Abanyarwanda ndetse kinateza imbere ubukungu budaheza n’igihugu kigendera ku mategeko. Ni intambwe igihugu cyagezeho kibikesha ubuyobozi bwiza burangajwe imbere na Perezida Paul Kagame, binyuze muri gahunda za Leta ziri mu cyerekezo cya 2020 n’icya 2050. Mu butumwa bw’abayobozi ba Loni bijeje gukomeza kurwanya imvugo zihembera urwango. Umuyobozi Mukuru wa Loni i Genève, Tatiana Valovaya, yavuze ko n’ubwo hashize imyaka 26 ‘ntidushobora kwibagirwa Jenoside yakorewe Abatutsi.’’ Umuyobozi Mukuru wa Loni i Vienne, Ghada Fathi Waly, na we yashimiye abitangiye kurokora ubuzima bwa benshi n’umuhate w’Abanyarwanda baharaniye ubumwe n’ubwiyunge. Ati ‘‘Tugomba kunga ubumwe tukarwanya inzangano n’irondakoko.’’ Perezida wa Ibuka Suisse, Murangira César, mu butumwa bwe yahumurije abacitse ku icumu, ababwira ko atari bonyine. Yavuze ko imyaka 26 ishize ibafasha gusubiza amaso inyuma bakareba aho bavuye, urugendo bamaze gukora, aho bageze ndetse n’aho bagana. Yagize ati ‘‘N’ubwo urugendo rwo kwiyubaka rwari rugoye ariko nta cyatubujije kureba imbere tugana aho twifuza kugera.’’ Yashimye intambwe ikomeye yo kwiyubaka no kwiyomora ibikomere bigaragara n’ibitagaragara byasizwe na Jenoside. Imbuga nkoranyambaga zakoreshejwe mu gikorwa cyo kwibuka zifashishijwe mu gihe cyose cy’icyunamo zibanda ku buhamya bw’abacitse ku icumu n’ibiganiro bigamije kurwanya ingengabitekerezo ya Jenoside."
9,umuco,culture,http://www.igihe.com/umuco/ibitabo/article/incamake-ku-gitabo-stop-working-for-uncle-sam-gikebura-abahora-barambirije-ku,Incamake ku gitabo “Stop Working for Uncle Sam” gikebura abahora barambirije ku mushahara," Abafite akazi na bo bararira, bamwe binubira umushahara w’intica ntikize bahabwa, abandi barambiwe guhora bafatirwa imyanzuro y’icyo bakora, igihe bagikorera n’uko bagikora nta ruhare babigizemo. Sunday Adelaja ni umupasiteri wo muri Nigeria, yabavunnye amaguru mu gitabo cye ‘Stop Working for Uncle Sam’ cyasohotse mu 2017. Ni igitabo kigaragaza inzira zose wanyuramo ukareka gukorera abandi, aho gukoreshwa ugatangira gukoresha abandi. Iki gitabo kigereranya abakorera umushahara nk’abacakara bahorana ubukene bw’amafaranga, bagenerwa utuvungukira ku murundo w’ibyo baba babiriye icyuya, kandi hari uburyo nabo bakwiteza imbere. Umwanditsi asobanura Uncle Sam nk’ahantu hose ujya gushaka akazi cyangwa uburyo bw’imikorere aho imibereho yawe yose uyikesha uwo muntu cyangwa urwo rwego ruguha umushahara. Kubaho ukorera abandi Sunday abigereranya nk’ubucakara buburizamo ubwigenge bw’umuntu, aho ukora icyo bakubwiye cyose nta mwanya wo gutekereza cyangwa gukora ibintu nk’uko wowe ubishaka. Ati “Mu gihe ukorera Uncle Sam, uba wishyira mu bucakara ku bushake bwawe kubera ko akwishyura udufaranga tw’intica ntikize. Kubera utwo tuntu duke, uremera ukagurisha ubuzima bwawe, ukagurisha ukwishyira ukizana kwawe, uba uboshye udashobora guhindukira ngo ugane iburyo cyangwa ibumoso.” “Ntushobora kuvuga ngo ugiye mu biruhuko igihe ushakiye umukoresha wawe atabyemeye. Ntushobora kwihitiramo ngo ngiye aha n’aha mu gihe wenda cy’ukwezi, uba uziritswe.” Ni igitabo kigaragaza uburyo bwo guhunga ubucakara bwo kuba umukozi ahubwo ukaba umukoresha, ukareka kuba wa muntu uhorana ubukene kandi ukora buri munsi. Iki gitabo kigaragaza kandi ko abantu bose badakwiye kumva ko bakwikorera, ahubwo bashobora gukorera abandi, bakitanga bishoboka ariko batameze nk’abacakara. Agira inama abantu ko bakwiriye kwirinda kuguma mu kazi banga, kuko uko kukagumamo bituma bagakora nabi kurusha, bikarangira bashwanye n’abakoresha babo. Ingingo yo gukoresha igihe neza, nayo umwanditsi ayigarukaho, aho asobanura ko igihe kigereranywa n’ubuzima, kugikoresha nabi bikaba bisa no kwangiza ubuzima bwawe. Asobanura kandi ibyiza byo kwiga, ariko mu bundi buryo, aho usanga abantu benshi bumva ko kwiga bakaminuza bihagije kugira ngo babeho mu buzima bwiza bifuza, aho avuga ko atari byo ndetse bitanahuye. Iki gitabo cy’amapaji 292 kiboneka kuri Amazon."
11,iyobokamana,religion,http://muhabura.rw/amakuru/iyobokamana/article/islam-yagize-icyo-ivuga-nyuma-yokubuzwa-gukoresha,Islam yagize icyo ivuga nyuma yokubuzwa gukoresha indagururamajwi ku misigiti," Nyuma yuko Umurenge wa Nyarugenge  kuri uyu wa gatatu tariki ya 14 Werurwe usohoye itangazo rivuga ko hafashwe icyemezo cyo guhagarika indangururamajwi zo ku misigiti umujyanama wa Mufti w’ Rwanda yatangaje ko kiriya cyemezo cyababangamiye ariko bagiye gusaba Leta ngo ice inkoni izamba,ngo ni byananirana bazifashisha ubundi buryo mugutora Adhana nko gushyira adhana muri telefone, igihe cyagera cyo gusenga ikibutsa nyirayo . hashingiwe ku bugenzuzi bwakozwe ku nsengero n’imisigiti ku wa 19 Gashyantare 2018, bagasanga imisigiti ikoresha indangururamajwi hejuru yayo bigatera urusaku. Mu ibaruwa yandikiwe imisigiti, Umunyamabanga Nshingwabikorwa w’Umurenge wa Nyarugenge, Havuguziga Charles, yagize ati “Mbandikiye ngira ngo mbasabe guhagarika gukoresha izo ndangururamajwi mugashaka ubundi buryo budateza urusaku iyo muhamagara abayoboke ku isaha y’isengesho.”

Nyuma y’iki cyemezo Umujyanama wa Mufti w’ Rwanda, Sheikh Mbarushimana Suleiman, yabwiye itangazamakuru  ko guhagarika gukoresha indangururamajwi mu guhamagarira abayoboke gusenga ari icyemezo cyababangamiye. Yagize ati “Twumva ko rero igikwiye atari uguhagarika iyo ‘adhana’ ahubwo ari ukuyikora neza, umuhamagaro ugakorwa ku buryo nta n’umwe ubangamirwa; ubundi ahari nk’amikoro ifite ijwi rirangira bigatuma hari abo ribuza gusinzira cyangwa kuruhuka, ibyo rwose tugasaba ko bikorwa mu ijwi ryiza rigera kuri ba bandi bakora isengesho kuri uwo musigiti.”

Yakomeje avuga ko ‘gutora adhana’ bishingiye ku kwemera kw’ibanze kwa Islam agira ati""kuko n’ubundi uba uhamagarira abantu kuza gusingiza ya Mana imwe, gusenga ya Mana imwe, iruta byose; kubakura muri wa murongo w’ibindi bikorwa bakibagirwa igihe cyo gushimira Imana. Ku buryo rero kuba hari uwavuga ati ‘uwo muhamagaro nuhagarare’ yaba ahagaritse kwemera Imana no kuyiha agaciro ikwiye mu gihe cyayo.” Mu gihe leta yahakanira Islam gukomeza gukoresha indangururamajwi, Sheikh Mbarushimana yavuze ko hari izindi nzira eshatu bahita bifashisha mu ‘gutora adhana’. Yagize ati “Twasaba ko ziriya ndangururamajwi, amajwi agarukira imbere mu rusengero, tukongera tugakoresha ubundi buryo bwa kabiri bwo kumenyereza abayisilamu ko igihe cyo gusenga niba kigeze baba bakizi bose bakahagera mbere y’igihe. Ku buryo na wa wundi wari utegereje ko ari bwumve ijwi rimuhamagara rirangurura ridahari, akabimenya akibwiriza akaza mbere.” Uretse ubwo, Sheikh Mbarushimana yavuze ko kuri ubu ikoranabuhanga rifasha, ku buryo adhana yashyirwa muri telefone, igihe cyagera ikibutsa nyirayo ko isaha yo gusenga ibura iminota 15, akitegura. Inzego za leta zimaze iminsi mu igenzura ry’insengero hirya no hino mu gihugu, aho zisanze hari ibyo zibura zigafungwa. I Kigali no mu Majyaruguru gusa, hafunzwe insengero zirenga 1400. Mu birebwa harimo no kuba zidateza urusaku aho zikorera. Yanditswe na Habarurema Djamali
"
5,imyidagaduro,entertainment,http://muhabura.rw/amakuru/imyidagaduro/article/amafoto-yatengushye-abamutumiye-aza-gucana-urumuri-rwa,Amafoto: Yatengushye abamutumiye aza gucana urumuri rwa Christmas yambaye hafi ubusa," Nyuma yo kwegukana X Factor umwaka ushize, mu ijoro ryo kuwa Kane w’icyumweru gishize Louisa Johnson w’imyaka 18 yitabiriye ubutumire bwo kuza gucana urumuri rwa Christmas, ubwo yageraga imbere y’imbaga yari yambaye ikanzu igaragaza ubwambure bwe nyamara agishyika aho byabereye, Shieffild yari yiyambariye ibigera ku marenge. 
Nyamara agishyika aho byabereye, Shieffild yari yiyambariye ibigera ku marenge. Uyu mukobwa wamenyekenye ku ndirimbo nka The Tears, hejuru ho yari yambaye jacket y’mabara menshi mu rwego rwa kurwanya imbeho dore ko hariya I Burayi bageze mu bihe by’ubukonje 


 Muri uwo mugoroba kandi, Louisa yifatanyije na mugenzi we James Arthur nawe wegukanye ITV talent show, maze baririmbira abari aho muri Meadowhall Presents Christmas Live muri Meadowhall Shopping Centre. Byahuriranye no gushyira hanze indirimbo ye yitwa So Good.  
James Arthur nawe wegukanye ITV talent show 2015 Nyuma gato yaje kugirana ikiganiro na MailOnline, Louisa avuga ko bisanzwe. Ngo ntiyumva impamvu abantu babigize intambara kandi we ntacyo bimutwaye. Kuwa Gatandatu yaje kubigarukaho, agira ati: “ntekerezako bageze kure! Hari amagambo menshi n’ibitekerez byinshi kuri ibyo, ariko nge numva ari ngombwa ko abantu Bambara uko biyumva. Iyo nyirabyo abyishimiye, yumva nta pfunwe, akumva ameze neza kandi ari Sexy, nge mbona ari byiza. “nge ntacyo bimbwiye, nari ndi kubyinjiramo. Ndabyemera, none mbonye aho kubikorera ntigeze mbona kuva cyera, kwambara biryoshye gutya…. Nk’umuntu ukiri muto, ukonje kandi ugezweho. Hari myambarire myinshi, ni ngombwa kureba ibyo ukunda n’ibyo udakunda. Ndi umunyamahirwe kuba mfite amahirwe yo kumenyaibimbereye. Ndanikunda! Ni ibyo"". 
 



 Yanditswe na Lucky van Rukundo/Muhabura.rw"
1,politiki,politic,http://www.igihe.com/twinigure/ubibona-ute/article/impamvu-umwuka-mubi-hagati-y-u-rwanda-na-uganda-atari-ikibazo-bwite-cya,Impamvu umwuka mubi hagati y’u Rwanda na Uganda atari ikibazo bwite cya Perezida Kagame na Museveni," Kuba itandukaniro ry’amahame rihindurwa ikibazo kiri hagati y’abantu bigaragaza urwego icengezamatwara rigezeho muri aya makimbirane, bigapfukirana icyari itangazamakuru ririmo gutera imbere mu karere, bikangiza icyizere abantu bari bamaze kugirira abafatwaga nk’abavuga ukuri muri Afurika y’Iburasirazuba. Abantu bamwe batekereza ko ikibazo gihari uyu munsi ari ingaruka zatinze kugaragara z’intambara za Kisangani mu myaka ya 1990. Nubwo hashobora kubamo ukuri ko abantu bamwe mu bakuze bo mu bajenerali ba Uganda, ahanini ba hafi ba Salim Saleh, bananiwe kwakira isoni bakojejwe, ibyabaye ubwabyo zari ingaruka z’ikibazo kiri hagati ya Uganda n’u Rwanda. U Rwanda rufite amahame rugenderaho kuri Uganda kandi Kagame ni we yubakiyeho nka Perezida w’u Rwanda. Ni amahame y’u Rwanda nk’igihugu cyigenga, ntabwo giteze guhinduka ikindi gice runaka, noneho kiyobowe na Perezida Yoweri Kaguta Museveni. Ntabwo ari ibiri hagati y’abantu, ni umubano hagati ya za leta – ni ibintu bireba ibihugu. Ubwo RPF yajyaga ku butegetsi mu 1994, Museveni n’abambari be batekereje ko babonye ikindi kibuga cyo kongera ku cyo bari bafite. Museveni yashakaga gutegeka ngo ni nde ujya muri Guverinoma y’u Rwanda ndetse bene wabo bamanukira muri Kigali bashaka amasoko nk’uko babikoraga kandi n’ubu bakibikomeje muri Uganda. Museveni wari umaze gukurirwa inzira ku murima yahise atangira amayeri ye. Yatangiye ibikorwa yibwiraga ko bizatera igitutu ubutegetsi bwa Kigali bugaha rugari ugushaka kwe ko kugenzura u Rwanda, mbere na mbere mu nyungu z’umuryango we. Byanze, yahise agaragaza neza ko afite ubushobozi bwo guteza akaduruvayo kuri icyo gihugu cyari kikiri gito, tuvugishie ukuri, gifite ubuyobozi bumaze igihe gito muri Kigali. Icyo cyari kuba ikiguzi cyo kumwima uburenganzira bwo kugira ijambo rya nyuma ku byemezo bikomeye ndetse no guha rugari umuryango we ngo usahure igihugu uko ubyifuza. Uyu muntu wikunda, ukunda abakoloni bucece nubwo ahorana imvugo zo gushyira imbere Afurika, Museveni yatangiye gahunda yo gucamo ibice agamije gutegeka. Yatangiye guha amabwiriza Pasteur Bizimungu wari Perezida w’u Rwanda. Mu 1996 ubwo berekezaga muri Kaminuza i Butare (ubu ni Kaminuza y’u Rwanda), Museveni yinjije Bizimungu “mu biganiro byo kugambanira Visi Perezida Paul Kagame”, yafataga nk’inzitizi ikomeye ku migambi ye, nk’uko umuntu wari muri perezidansi icyo gihe abihamya. Nyuma yaho mu 1998, Museveni “yakomeje kuvugana” n’uwari Umugaba w’Ingabo z’u Rwanda Kayumba Nyamwasa, hirengagijwe uburyo bwagenwe bukurikizwa mu biganiro hagati y’ibihugu, anemera buhumyi kuba igikoresho cya Museveni mu migambi ye. Ubundi Kayumba yagombaga kumenyesha umuyobozi we ko habayeho kurenga ku migirire yemewe, ari we Minisitiri w’Ingabo. Ntabyo yakoze. Uwo mubano udakurikije amategeko warakomeje, maze Museveni akomeza kureshya Kayumba, amukoresha mu mugambi wa mbatanye mbayobore mu Ngabo z’u Rwanda. Mu gihe Museveni yari yaracuze umugambi wo kugambanira Kagame yabonaga nk’inzitizi ku mugambi we wo kugenzura u Rwanda, mu kuri wari uwo kugambanira u Rwanda kuko intego ye kwari ugushyira ubuyobozi bwarwo munsi y’ubwa Uganda, Museveni by’umwihariko. Kandi koko iyo Kagame aza guhuza na Bizimungu na Kayumba muri ubwo bugambanyi, abo uko ari batatu bagombaga kugezwa mu rukiko ku byaba bikomeye by’ubugambanyi. Rero niba Museveni afitanye ikibazo cye bwite na Kagame ni uko atigeze yemera kugwa mu mutego we wo kwishora mu kugambanira igihugu cye. Niba Kayumba hari uwo yatunga agatoki ku guhunga kwe, ni Museveni. Intambara za Kisangani hagati ya 1999-2000 ni ingaruka za Museveni wakomeje guhatiriza ashaka gucisha bugufi ubuyobozi bw’u Rwanda ngo bugendere ku byemezo bye, byose bigamije inyungu z’umuryango wa Museveni. Mu ntambara ya mbere ya Congo mu 1996 ubwo RPA (yahindutse RDF mu 2002) yageraga Mai-Ndombe, hafi yo kwinjira muri Kinshasa, ishyari rya Museveni ko Kinshasa igiye gufatwa UPDF itabigizemo uruhare ryatumye ategura ibiganiro hagati ya Kabila na Mobutu. Byapfubye ubwo Kabila yangaga kubyitabira. Museveni yumvise acitse intege ubwo RPA yateraga Kinshasa igakuraho Mobutu mu gihe we yari akigerageza gukoranya ibyo biganiro. Yahise yohereza umuhungu we Muhoozi, umugore w’umuvandimwe we n’abandi bo mu muryango we ba hafi,”gushakisha amahirwe y’ubucuruzi”. Museveni yongeye gukorwa ahantu ubwo “Kabila yabangiraga” nk’uko amakuru abivuga. Museveni yakomeje kurakazwa no kuba RPA yafashe Kinshasa hatabayeho ubufasha bwa UPDF. Amakuru avuga ko “Nta musirikare n’umwe wa UPDF wabigizemo uruhare, umuryango we wimwe amahirwe yo gusahura”. Mu ntambara ya kabiri ya Congo, Museveni ntiyigeze yifuza ko RPA yabona intsinzi atayifashije. Ubwo RPA yafataga Kisangani, UPDF yahageze nyuma y’ibyumweru ihita ishinga ibirindiro hafi y’Ikibuga cy’Indege cy’Umujyi wa Bangoka no hafi ya hoteli Wagenia, aho bari bashyize icyicaro gikuru cy’umukiliya wabo Wamba Dia Wamba [Yabaye umunyapolitiki muri RDC]. Nyuma y’igihe gito, batangiye gushaka kugenzura ibintu byise bahasanze. Umwe mu batanze amakuru yagize ati “Batangiye guteza ibibazo bashaka kureba uzayobora icyo gice.” Basabye ko RPA yabaha Ikibuga cy’Indege cya Bangoka, aho yari yashyize ibirindiro byayo. RPA yarabyanze, Museveni yumva bimuriye ahantu. Byaje kuba bibi ubwo yasabaga ko ubuyobozi bw’ibyo birindiro byose buhabwa Salim Saleh. Nabwo RPA yarabyanze, birushaho kumurya. RPA yaje gusaba ko hashyirwaho ubuyobozi buhuriweho bw’ingabo buzayobora ibyo bikorwa, ibiganiro Uganda itari yiteguye kwemera. Ahubwo UPDF yahise itangira kongera abasirikare muri ako gace, bituma ibintu birushaho kuzamba. Igikomeye ni uko impamvu zo kugenzura Kisangani zari zitandukanye cyane hagati y’u Rwanda na Uganda. Mu gihe RPA yatekerezaga ko uwo mujyi ari ahantu heza ho gukurikirana FDLR, Museveni yahafataga nk’umuhora wageza umuryango we mu mbaho na zahabu ngo basahure, kandi ko Saleh yari guhagarikira neza uwo mugambi. Ku wa 19 Ukuboza 2005, Urukiko Mpuzamahanga rw’Ubutabera (ICJ) mu rubanza rwaburanwaga hagati ya Repubulika ya Demokarasi ya Congo na Uganda, rwanzuye ko Uganda yasahuye imitungo isaga miliyari $10. Ikibazo gikomeye muri ibi byose ni aho Museveni yashingiraga ananirwa gutekereza ko RPA itaha UPDF umujyi yarwaniye maze ukajya mu biganza bya Saleh. Muri iyo myumvire se, RPA yaba yari yiteguye gukomeza gushyira ubuzima bwayo mu nzira z’umuriro igana Kinshasa, ngo ihereze Saleh buri mujyi munini n’umuto yafashe ku kiguzi kinini ngo ikunde ifashe umuryango we gusahura? Mbere y’umwaka umwe, uwo Saleh Museveni yashaka ko ategeka RPA yari amaze igihe ahura na Seth Sendashonga i Nairobi, mu mugambi wo kugaba igitero ku Rwanda. Umunyamateka Gerard Prunier mu gitabo “Congo, the Rwandan Genocide, and the making of a continental catastrophe”, kuri paji 366-367 yanditse ati “ku Cyumweru tariki 3 Gicurasi 1998, [Sendashonga] yahuriye i Nairobi na Salim Saleh, umuvandimwe wa Perezida Museveni. Ibintu byari bimeze nabi hagati ya Kampala na Kigali, kandi Salim yari ashyigikiye ko ubutegetsi bushya bwakwinjira mu mukino.” Prunier yemeye ko yabigizemo uruhare, ati “yansabye ubufasha mu kuvugana na Kampala maze ntegura ibiganiro bishoboka”, aho yavugaga ku guhuza Sendashonga na Museveni. Nyuma muri Mata 2001, Winnie Byanyima yaje gushinjwa mu rukiko ko yavuze ko “Perezida Museveni arimo gutoza Interahamwe zakoze Jenoside ngo zitere Guverinoma ya Paul Kagame”, nk’uko ikinyamakuru The New Vision cyabyanditse muri icyo gihe. Mu 2006 nabwo Daily Monitor yatangaje ko Umukuru wa FDLR, Ignace Murwanashyaka “yafatiwe mu Budage mu kwezi gushize ubwo yinjiraga mu Burayi kuri pasiporo ya Uganda.” Mbere y’umwaka umwe, mu 2005, Museveni yagerageje kwinjira ku mupaka wa Gatuna aherekejwe n’imbunda ziremereye agiye i Kigali. Inzego zishinzwe umutekano w’u Rwanda zasabye ko babagabanya hagasigara abaringaniye kimwe n’intwaro zabo, ibyasaga nko kwibutsa ko u Rwanda ari igihugu cyigenga kidashobora kwinjirwamo nk’aho ari urwuri rwa Museveni rw’ahitwa Rwakitura ruhakomereza. Umwe mu batanze amakuru yavuze ko icyifuzo cya Museveni cyo kugenzura u Rwanda gishingiye ku bintu n’ibitekerezo. U Rwanda ni igihugu cy’abasekuruza be nk’uko yabyiyemereye mu ijambo yabwiye Inteko Ishinga Amategeko ya Uganda ko akomoka mu Mutara. Uganda ntabwo yigeze igira ahantu hitwa mu Mutara mu mateka yayo. Kimwe n’undi wese, iyi nkomoko y’abakurambere ni ngombwa kuri we. Nyamara ibitekerezo afite muri Uganda byamuhatiye kwitandukanya n’ubutaka bw’abakurambere be. Kugira ngo abone Ubunya-Uganda bukurikije amategeko, yagombye kwigira Umunyankole. Ikintu gikomeye Museveni yakora ngo akire ukwivuguruza muri we ni uko yabona umuyobozi i Kigali akoreramo. Nyamara kugira ngo bishoboke ni uko yabona umuyobozi bafatanya kugambanira igihugu cye. Niba hari ikibazo gihari cy’umuntu ku giti cye, ni icyo Museveni afitanye na we ubwe. Kagame we ni ikimenyetso cy’amahame u Rwanda ruhagazeho. Abanyarwanda ntibakwemera umuyobozi wese wakwishyira imbere y’ubuyobozi bw’undi muyobozi, yaba Museveni cyangwa undi uwo ari we wese. Ikibazo cyakomeje mu masura atandukanye kuva mu 1994 kandi umuntu yakwitega ko kizakomeza kugeza igihe wenda Museveni ahinduye imikorere ye cyangwa mu Rwanda hakaza undi muyobozi wumva ko ashobora kugambana kandi akabikira. Gusa, umuntu wese utekereza ko ikibazo kiri hagati y’u Rwanda na Uganda ari ukubera ukutumvikana kw’abantu ku giti cyabo arasebanya cyangwa arashaka kwigira nk’aho atumva amayeri ya Museveni yo gushaka gushyira u Rwanda munsi ye, cyangwa adashaka kumva imizi y’ikibazo mu nyungu zidahura z’u Rwanda n’umuryango wa Museveni."
14,urukundo,relationship,http://muhabura.rw/amakuru/urukundo/article/dore-ibintu-6-bishobora-kurinda-urukundo-rw-abashakanye,Dore ibintu 6 bishobora kurinda urukundo rw’abashakanye," Kugirango urugo rukomere, rugendwe mbese rutunge rutunganirwe, abashakanye bagomba gushyira hamwe muri byose. Urukundo rw’abashakanye si urw’isaha imwe cyangwa umunsi umwe cyangwa umwaka umwe ahubwo n’urwiteka ryose. Niyompamvu bagomba kubagarira urukundo rwabo kumanwa na nijoro, bakaruvomerera ndetse bakanarwuhira. kugirango ibyo bigerweho, hagomba kubaho kuzuzanya muri byose. Abashakanye bagirana igihango gikomeye , aho biyemerera imbere y’imbaga y’abantu ko bagiye kubana akaramata, baba . Kugirango urugo rukomere, rugendwe mbese rutunge rutunganirwe, abashakanye bagomba gushyira hamwe muri byose. Urukundo rw’abashakanye si urw’isaha imwe cyangwa umunsi umwe cyangwa umwaka umwe ahubwo n’urwiteka ryose. Niyompamvu bagomba kubagarira urukundo rwabo kumanwa na nijoro, bakaruvomerera ndetse bakanarwuhira. kugirango ibyo bigerweho, hagomba kubaho kuzuzanya muri byose.
Abashakanye bagirana igihango gikomeye , aho biyemerera imbere y’imbaga y’abantu ko bagiye kubana akaramata, baba babyaye cyagwa batabyaye;mubukire cyagwa mubukene . Kugirango izo shingano bihaye zigerweho,hagomba kubaho ibi bikurikira: 1. Gutera urubariro:(Gukora imibonano mpuzabitsina): Gutera urubariro ni Ikintu cyambere cyingenzi , gisaba ubwumvikane, ubwubahane n’ubushishozi buhagije . Buri wese agomba guharanira gushimisha mugenzi we, kandi mugafata umwanya uhagije wo gutegura uwo murimo mugiye gukora, ntamunaniro ,nta nzara yewe ntanumunabi. 2. Kwihangana: baca umugani mu Kinyarwanda ngo ntazibana zidakomanya amahembe, bishatse kuvuga ko harigihe abashakanye bashobora kugira icyo bapfa. Birakwiye ko mwicara mukaganira mugashakira hamwe umuti, uwakosheje agasaba imbabazi, uzisabwe nawe akazitanga, urugo rwanyu rugahoramo amahoro n’umunezero. 4. Kujya inama no kwisuzuma: Birakwiye ko abashakanye bafata umwanya uhagije wo kuganira, bari bonyine, batananiwe, bari murugo cyangwa bashatse ahandi hantu hatuje ho kuganirira. Si byiza ko muhora muganirira ahantu hamwe nibyo bivamo akamenyero ukumva ko ubwo mwicaye aho musazwe mwicara nubundi ibyo mugiye kuvuga ari bimwe musazwe muhavugira. 5. Guhitamo inshuti z’urugo: Umuntu iyo atarubaka rugo aba afite ize nshuti, abo biganye, abo bakoranye, ndetse nabo baturanye batandukanye murabo bose rero murebamo abakwiye kuba ishuti zurugo. 6. Isuku: Isuku n’ikintu cyibanze mubuzima bwacu bwaburi munsi byagera kububatse ingo ho bikaba akarusho. Birakwiye ko habaho isuku ihagije yaba ku mugabo cyagwa ku mugore, isuku mu rugo, muburiri ndetse no kuri wowe ubwawe ukigirira isuku, tutibagiwe n’amafunguro. Salongo Richard /MUHABURA.RW"
5,imyidagaduro,entertainment,http://www.igihe.com/imyidagaduro/article/joeboy-yashimishije-abitabiriye-igitaramo-cya-kigali-jazz-junction-amafoto,Joeboy yashimishije abitabiriye igitaramo cya Kigali Jazz Junction (Amafoto)," Kuri uyu wa Gatanu tariki 28 Gashyantare 2020, nabwo abakunzi b’umuziki bari babukereye bambariye kureba abahanzi bakomeye barimo Davis D ugezweho mu ndirimbo yitwa ‘Dede’ na Niyo Bosco uri mu bahanzi bari kuzamuka neza mu ndirimbo zitanga ubutumwa ku buzima bwa buri munsi. Umunya-Nigeria Joseph Akinfenwa Donus umaze kwamamara nka Joeboy nawe yari ari mu bafitiwe amatsiko cyane ko afite ibihangano bigezweho mu Rwanda no muri Afurika muri rusange. Abakobwa b’ibizengerezi bakibyiruka bari biganje muri iki gitaramo bakamejeje, isegonda ku rindi babyinana imbaduko idasanzwe ndetse byarimba bagasanga abahanzi ku rubyiniro bakabafasha kubyina indirimbo zabo. Niyo Bosco niwe wabimburiye abandi aririmba indirimbo zitandukanye z’abandi bahanzi ndetse anasusurutsa abantu mu zindi ze zirimo ‘Ibanga’ na ‘Ubigenza Ute’ zazamuye amarangamutima ya buri wese wamurebaga. Uyu muhanzi ubusanzwe witwa Niyokwizerwa Bosco, afite ubumuga bwo kutabona ariko atangaza benshi kubera uburyo akirigita imirya ya guitar. Davis D nawe yaje amukorera mu ngata mu ndirimbo ze nka ‘Dede’, ‘Biryogo’, ‘Sexy’, ‘Soso’ n’izindi zitandukanye. Ubusanzwe yitwa Icyishaka David ni umwe mu bahanzi baririmba Afrobeat bafite uburyo butandukanye n’abandi baririmbamo bigashimisha benshi. Uyu musore yageze kuri ‘Dede’ ikunzwe mu bice byose by’igihugu abantu bose n’uwari wicaye bahagurukira icyari mwe bacinya akadiho karahava cyane ko iyi iri mu ndirimbo zikunzwe cyane. Yaririmbye mu buryo bwa Semi Live ariko kuva ku ndirimbo ye ya mbere kugeza ku yo yasorejeho abantu hafi ya bose wabonaga akanyamuneza ari kose bishimiye ibihangano bye kandi bacinya akadiho nta nkomyi. Joeboy niwe wari utegerejwe! Abantu babwiwe ko agiye gusesekara ku rubyiniro bose nk’abitsamuye basakuriza icyarimwe berekana ko bamwishimiye ku nshuro ye ya mbere aje mu Rwanda. Yaririmbye indirimbo ze zitandukanye guhera ku ya mbere kugeza ku ya nyuma abantu ubona akanyamuneza ari kose bafatanya nawe kuririmba. Yaririmbye mu buryo bwa Playback. Uyu musore w’imyaka 22, yavutse ku wa 21 Gicurasi 1997 mu Mujyi wa Lagos muri Nigeria, akaba ari umwanditsi n’umuririmbyi. Abarizwa mu nzu ifasha abahanzi ya emPawa Africa. Yize muri Kaminuza ya Lagos izwi nka UNILAG aho yakuye impamyabumenyi mu bijyanye n’imicungire y’abakozi. Joeboy yatangiye kuririmba ubwo yari afite imyaka 16. Ku myaka 17 akora indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye. Uyu muhanzi akimara kuririmba iyi ndirimbo ya Sheeran yahise yemererwa na Mr Eazi ubufasha ndetse anamusinyisha mu nzu ye ifasha abahanzi ya Eazi’s ""Banku"" Music. Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020. Joeboy yaje mu Rwanda abisikana n’Umuraperi Jidenna Theodore Mobisson [Jidenna] nawe wo muri Nigeria waherukaga gutaramira mu Rwanda tariki 29 Ugushyingo 2019 mu gitaramo cyitabiriwe mu buryo bukomeye cyabereye muri Kigali Conference and Exhibition Village hazwi nka Camp Kigali. Amafoto: Uwihanganye Hardy"
2,imikino,sport,http://www.igihe.com/imikino/football/article/rugwiro-herve-yagizwe-kapiteni-wa-rayon-sports,Rugwiro Hervé yagizwe kapiteni wa Rayon Sports," Rugwiro amaze umwaka umwe muri Rayon Sports nyuma yo kuyigeramo asezerewe na APR FC mu mpeshyi y’umwaka ushize wa 2019. Kuri uyu wa Gatandatu, ubuyobozi bwa Rayon Sports bubinyujije ku rubuga rwa Twitter, bwagize buti “Rugwiro Hervé ni we kapiteni wacu mushya.” #RugwiroHervé.... our new captain!!!#Gikundiro pic.twitter.com/AF0LiGDpNH — Official Rayon Sports (@rayon_sports) June 6, 2020 Rugwiro yajyaga yambara igitambaro cy’abakapiteni muri APR FC ubwo Mugiraneza Jean Baptiste ‘Migi’ yabaga atakinnye. Muri Rayon Sports, yasimbuye Rutanga Eric waguzwe na Police FC mu gihe na Irambona Eric wari kapiteni wa kabiri w’iyi kipe, na we yerekeje muri Kiyovu Sports. Mugheni Kakule Fabrice wasezeye Rayon Sports kuri uyu wa Gatandatu nyuma yo kubwirwa ko “ifite gahunda yo gukinisha abana bahembwa amafaranga make”, yari mu batekerezwagaho kuba kapiteni."
14,urukundo,relationship,http://muhabura.rw/amakuru/urukundo/article/reba-ibintu-bisekeje-abakobwa-bakora-iyo-bakimara,Reba ibintu bisekeje abakobwa bakora iyo bakimara gutandukana n’abakunzi babo bakundaga cyane," Gutandukana n’umuntu akundaga by’ukuri ni kimwe mu bintu biremereye umuntu ashobora guhura nabyo, nyamara abakobwa boroha umutima kurusha abasore. Niyo mpamvu umukobwa iyo ababajwe n’umusore bagatandukana ari nawe ubabara bikomeye bigatuma akora ibintu umuntu yavuga ko bisekeje mu gihe atari yabyakira. N’ubwo benshi bagerageza kubihisha, abakobwa benshi usanga iyo batandukanye n’umuntu bakundaga by’ukuri bahinduka cyane, yaba mu mibereho yabo, imivugire n’ibindi bitandukanye ugasanga ntibari bo ubwabo bitewe n’uko ubuzima bwababeraga bwiza buhindutse mu buryo butunguranye bakumva nta byishimo bizakurikiraho nyuma yaho. Reba bimwe mu bintu bisekeje cyangwa bitangaje abakobwa bakora iyo bakimara gutandukana n’abakunzi babo bakundaga cyane. 1.Gusiba nimero ya telefoni y’uwo bakundanaga Iki ni kimwe mu bintu bikorwa n’abakobwa benshi iyo batari babasha kwakira igikomere cyo gutandukana n’umuntu ubahemukiye bamukundaga cyane, nyamara akenshi usanga izo nimero aba asiba muri telefoni ye azizi mu mutwe cyangwa afite ubundi buryo bworoshye adashobora kuzitakaza, byanagera igihe bikamurambira akaba yahamagara wa muntu yasibiye nimero. 2. Kumva yarabaye inzobere mu by’urukundo Umukobwa ukimara gutandukana n’umusore yakundaga cyane ahita yumva abijyanye n’urukundo byose abisobanukiwe ku buryo yanagiramo impamyabumenyi y’ikirenga ndetse icyiciro waba urimo cyose akaba yumva yabasha kuguha inama zikwiye ku bijyanye n’urukundo kuko aba yumva byose yarabinyuzemo. 3. Kongera gukunda Imana cyane Umukobwa umaze kubabazwa mu rukundo akenshi hari igihe yongera kumva ko akeneye kwiyegereza Imana, ndetse n’umwe utari usanzwe asenga ahita atangira kwiyegereza Imana kugirango imushumbushe undi musore ufite urukundo nyarwo, nyamara iyo amaze kubona undi musore umufatisha ibyo gusenga yongera akabishyira ku ruhande. 4. Utugambo tugaragaza gukomera mu mutima Akenshi ibi bigaragarira ku mbuga nkoranyambaga, ugasanga umukobwa ibintu ashyira ku mbuga ze bigaragaza ko ari umunyembaraga, adakeneye umugabo cyangwa umusore kugira ngo yibonemo imbaraga, mbese ibintu bigaragaza ko ari umuntu ufite umutima ukomeye, nyamara ugasanga ahubwo muri icyo gihe nibwo umutima woroshye cyane ndetse anifuza kuba yaba ari kumwe n’uwo batandukanye. 5.Bumva cyane indirimbo zituje Hari indirimbo zivuga ku rukundo ariko zivuga guhemukirana n’ibindi bibabaje, akenshi zikunze kuba zigenda gahoro. Izi ndirimbo zihinduka umusego kuri bamwe mu bakobwa iyo bakimara gutandukana n’umusore, uturirimbo nka Someone Like You ya Adele tuzana amarira n’amwe yibera mu ndiba y’umutima akameneka. 6. Kubwira mu buryo butaziguye uwo bakundanaga ku mbuga nkoranyambaga Hari bamwe batandukana n’abakunzi babo ugasanga banditse amagambo akenshi adashobora gusigurwa na buri wese uretse uwo babiziranyeho, cyane cyane uwo bakundanaga wamubabaje. Ibi hari n’igihe ntacyo bitanga kuko hari n’igihe uwo muntu aba atabyitayeho ahubwo abandi bitareba ugasanga nibo basaba nyir’ukubishyira ku mbuga nkoranyambaga ibisobanuro. 7. Gutangira gusohoka kenshi Iyo umukobwa afite umukunzi, akenshi aba yumva yasohoka ari uko bari kumwe. Umukobwa umaze gutandukana n’umusore yakundaga usanga yishimira noneho kwirekura no gusohoka aho abonye hose kabone n’ubwo yaba atabiteganyije, hari n’ababa bumva ari bwo buryo bwiza bwo kugerageza kongera kubona umukunzi. 8. Kwihutira kujya mu rukundo rushya Bamwe mu bakobwa bakoresha ubu buryo ngo biyibagize umuntu bakundaga cyane, bakaba babijyamo bataniteguye. Salongo  Richard/MUHABURA.RW"
14,urukundo,relationship,http://muhabura.rw/amakuru/urukundo/article/ko-nafashe-umugabo-wanjye-ari-kurunguruka-umugore-duturanye,"Ko nafashe umugabo wanjye ari kurunguruka umugore duturanye ari koga muri dushe, mbigenze nte?"," Hari mu gitondo cyo ku wa Mbere, ubwo nari ndi mu bitotsi numvise umuturanyi w’umugore tubana mu gipangu kimwe afunguye urugi, numva asutse amazi, muri ako kanya umugabo wanjye aba arabyutse yihuta. Yagiye hanze atindayo, kubera ko dushe dukoresha ari imwe bintera amakenga bitewe n’uburyo umugabo wanjye yabadutse nk’ufite ibyo agiyemo. Nasohotse bucece, nari ngamije kureba aho yagiye, nahingutse inyuma ye nsanga yateye ivi arimo kurungurukira mu mwenge uri mu rugi rwa dushi, arimo kureba uwo mugore wogaga. Namaze nk’iminota itatu mwitegereza, naranamufotoye nkoresheje telefoni, ngeze aho ndamwiyereka, ahita yikanga. Mbese muzi umuntu ugize ibimwaro by’umwihariko w’umugabo, umugabo yagize ibimwaro, ndangije ndamubaza nti ‘kuki urimo kurunguruka nyirakanaka? yahise abihakana. Yambeshye ko yarebaga ko nta muntu urimo ngo nawe ajyemo, kandi mu by’ukuri nta gahunda yari afite yo kujya muri dushi, nta n’akazi yari afite kamusaba kuzinduka. Ibi twabiganiriye tugeze mu cyumba twanga ko hagira utumva. Byarambabaje, ndamubaza, nti ‘mbwira niba ushishikajwe no kuryamana na we mbimenye? kuko naketse ko ahora yifuza ko basambana wenda bikaba bitaraba. Keretse wenda niba harimo uburwayi cyangwa se bukaba ubugoryi yifitiye. Gusa amahirwe twagize ni uko uwo muturanyi atamenye ko yarungurutswe kandi umugabo wanjye yaramubonye wese yambaye ubusa kuko yamaze akanya amwitegereje. Mungire inama, uyu mugore yarungurukaga ntabwo njya mwizera pe, nta mugabo agira kandi ni byinshi avugwaho, nabuze epfo na ruguru, ese uyu mugabo ndamukorera iki ngo ahinduke. Murakoze mugire amahoro!! Chief Editor/MUHABURA.RW"
5,imyidagaduro,entertainment,http://muhabura.rw/amakuru/imyidagaduro/article/bruce-melody-yamaze-kwerekeza-muri-kenya,Bruce Melody yamaze kwerekeza muri Kenya," Mu minsi ishize umuhanzi Bruce Melody yatangaje ko agiye kujya muri Kenya aho yagombaga kwitabira ubutumire yahawe na Coke Studio, uyu muhanzi kuri ubu wamaze gufata rutemikerere yerekeza muri Kenya rero yasize ashyize hanze amashusho y’indirimbo ye nshya yise ‘Ikinya’. Bruce Melody yahagurutse mu Rwanda mu gitondo cyo kuri iki cyumweru tariki 21 Gicurasi 2017. Uyu muhanzi ubwo yagendaga yabwiye umunyamakuru wa Inyarwanda.com ko azamarayo igihe kingana n’icyumweru cyose aho yiteguye guserukira umuziki nyarwanda neza. Nubwo ariko agiye Bruce Melody asize hanze indirimbo nshya yise ‘Ikinya’ ndetse n’amashusho yayo byose ashyize hanze mu gihe kitarenze icyumweru kimwe. Iyi ndirimbo nshya ya Bruce Melody amashusho yayo yafashwe anatunganywa na Producer Ma Riva Kanda hano urebe amashusho y’Indirimbo nshya ya Bruce Melody yise Ikinya Yanditswe na Chief Editor/MUHABURA.rw"
2,imikino,sport,http://muhabura.rw/amakuru/sport/article/rayon-sports-yatsinze-ibitego-10-mu-mikino-ibiri-y-igikombe,Rayon Sports yatsinze ibitego 10 mu mikino ibiri y’igikombe cy’amahoro yakinnye," Umukino wa Rayon Sports na Gicumbi watangiye saa 18h30 ukurikiye uwahuje APR FC na Kiyovu Sports. Rayon Sports yatsinze ibitego 10 mu mikino ibiri y’igikombe cy’amahoro yakinnye, yatangiye neza uyu mukino ubwo Ismailla Diarra yatsindaga igitego ku mupira wari watewe na Manishimwe Djabel unyuze kuri Kasirye Davis. Diarra yatsindaga igitego cya gatanu muri iri rushanwa nyuma ya bine yatsinze muri 1/16 cy’irangiza basezerera Miroplast.
"
5,imyidagaduro,entertainment,http://muhabura.rw/amakuru/imyidagaduro/article/umunyarwandakazi-yaciye-agahigo-ku-rwego-rwa-afurika,Umunyarwandakazi yaciye agahigo ku rwego rwa Afurika," Mu mpera z’icyumweru gishize, umunyarwandakazi uzwiho kumurika imideli ari we Cynthia Rupari yahawe igihembo cyo kwitwara neza “The best fashion designers at the show” muri Guinea-Conakry. Ubwo yavaga muri Guinea-Conakry Rupari mu kiganiro n’ikinyamakuru Izuba Rirashe yagize ati “naje ejo ku wa Kabiri mvuye muri Guinea-Conakry aho nari nitabiriye igikorwa cyo kwereka imideli, mpabwa igihembo nk’umunyandeli mwiza ku rusha abandi.” Akomeza avuga ko ibi ari iby’agaciro kuri we ndetse no ku gihugu.
Iki gikorwa cyo kumurika imideli yari yagitumiwemo na sosiyete yitwa “G.S.M.C.G” (Groupement des stylistes, modelistes et createurs de Guinee). Iki gikorwa cyabereye mu nzu mberabyombi yitwa “Salle de spectacle de Prima Center”.

 Yanditswe na Ubwanditsi/Muhabura.rw"
14,urukundo,relationship,http://muhabura.rw/amakuru/urukundo/article/nshake-umukobwa-cg-umugore-ko-natanye-n-umugore-wanjye,Nshake umukobwa cg umugore? ko Natanye n’umugore wanjye,"  Bakunzi ba MUHABURA.RW Nakunze kubona mutanga inama kubibazo bitandukanye none nanjye ni mungire inama. Ndi umugabo, natandukanye n’umugore imbere y’amategeko mu mwaka wa 2012.
 Twari dufitanye abana batatu. Narabasigaranye bariga neza nta kibazo bafite. Ndabakunda nabo barankunda, ariko murumva ko bakiri bato. Umukuru ubu afite imyaka 9 naho umuto afite imyaka 6. Mbana na mushiki wanjye niwe umfasha kubarera neza. Ndifuza gushaka undi mugore ariko mfite ikibazo nshaka ko mungira inama.  Nshobora gushaka umukobwa, ikibazo mfite ni uko byatuma mbyara abana benshi maze bigatuma mbaha uburere budakwiye kubera ubwinshi bwabo. Kandi na none sinizeye ko azankundira abana, kandi ndamutse menye ko atabakunda byazana umwuka mubi hagati yanjye nawe.  Nshobora gushaka umugore ufite abana. Aha naho ni ikibazo kuko burya ababyeyi ntibarera kimwe. Hari igihe abana bananirwa kumvikana mugiye baba batari mu kigero kimwe, cyangwa se abana bummwe ntibishimire umubyeyi utarababyaye.  Na none nabo baba ari umutwaro kuko baba babaye abana benshi. Kandi na none uwo mugore nawe yabyara, bigatuma dukomeza kugira abana benshi.  Sinshobora kongera kubana n’umugore twatandukanye kubera ko yashatse undi mugabo. Iyo rero ntekereje ibyo, numva nakomeza kuba njyenyine, ariko nabyo birankomereye kuko numva ngomba kugira uwo tubana. N.B: E-mail yanjye ntumuyitange. Mungire inama z’icyo nakora?
Murakarama. Yanditswe na chief editor/Muhabura.rw"
5,imyidagaduro,entertainment,http://kigalipost.com/Umwiraburakazi-wo-muri-Afurika-y-Epfo-niwe-wegukanye-ikamba-rya-Miss-Universe.html,"
Umwiraburakazi wo muri Afurika y’Epfo niwe wegukanye ikamba rya Miss Universe (Amafoto)
"," Zozibini Tunzi w’imyaka 26 y’amavuko ubu ni we wambaye ikamba rya Miss Universe, akaba ari uwa 68 uhawe iri kamba. Yaryambitswe ku mugoroba wo kuri iki Cyumweru, tariki ya 8 Ukuboza, 2019, arambitswe na Catriona Gray, Miss Philippines akaba na Miss Univers 2018. Ni mu birori byabereye i Atlanta muri Leta Zunze Ubumwe za Amerika, bikaba byari biyobowe na Steve Harvey, aho abakobwa 90 bose baciye imbere y’akanama nkemurampaka k’abagore 7, baza guhitamo Tunzi nk’uwahize abandi.

 Yahigitse abandi 89  Mu ijambo rye amaze kwegukana iri kamba, Tunzi yagaragaje ko anejejwe cyane no kwegukana iri kamba cyane cyane nk’umwirabura ukomoka ahabereye ivanguraruhu rikomeye cyane. Yagize ati ""Nakuriye ahantu umukobwa nkanjye w’uruhu nk’urwanjye n’imisatsi nk’iyanjye atigeze afatwa nk’umuntu mwiza. Ndatekereza ko iki ari igihe ngo ibi birangire. Ndashaka ko abana bandeba bakabona isura yabo muri njye"". Tunzi yatowe nka Miss South Africa 2019, ni umukobwa wa gatatu wo muri iki gihugu utsindiye iri kamba, niwe wa mbere w’umwirabura uritsindiye kuva mu 2011 ryakwegukanwa na Leila Lopes wo muri Angola.

 Muri batatu ba mbere, Tunzi yahigitse umunya Puerto Rico n’umunya Mexico  



"
14,urukundo,relationship,http://muhabura.rw/amakuru/urukundo/article/muhungu-menya-amagambo-ukobwa-ashobora-ku-kubwira-ugakeka,"Muhungu menya amagambo ukobwa ashobora ku kubwira, ugakeka ko ari ukuri,nyamara atariko"," Ikintu gitangaje ku bakobwa ni kimwe, ni uko bashobora kuvuga ikintu nyamara ataricyo bagamije, ndetse bamwe batabizi bashobora kubifata uko umukobwa abivuze , nyamara ku muhanga akamenya urwo rurimi icyo rusobanura.
 Igihe kinini, imvamutima z’abakobwa zikunze gutuma avuga ibintu nyamara Atari byo yashakaga gusobanura. Ese byaba byarakubayeho?  Wabyitwayemo Ute?  Ntago bitangaje rwose kuko bitewe n’aho umutima we uba uri ndetse n’ibyiyumviro bye ntibyagutangaza  umubajije uti urankunda agasubiza ati Oya. Ushobora gutekereza ko ibisubizo Umukobwa aguhaye aribyo? Oya dore bimwe mu bintu umukobwa ashobora kukubwira ukamenyako ataribyo yasobanuraga bitewe n’igihe arimo.   Ndakwanga. Haba hari umukobwa waba warigeze kukubwira gutyo?  Kukubwira ngo ndakwanga bifite byinshi bisobanura. Mu byukuri ntago aba ashaka kukubwira ko akwanga, ahubwo ashobora kuba ashaka kukubwira ko “ acyeneye ko uhindura uburyo wamufataga mbese ukamufata neza cyane kurushaho”  naho iyo akubwiye ngo aragukunda hari ubwo  abashaka kukubwira ko “ Utakwitayeho neza cyane”. Ubwo rero jya witondera amagambo akubwira yose. Ntago ngukeneye. Iri jambo na ryo abakobwa bakunze kurivuga bitewe n’igihe barimo, ni amagambo bavuga mu gihe gito ntagutekereza mbese imitima yabo idahari. Akenshi azabikubwira igihe murimo gukora utuntu dutandukanye wenda muganira mwenyine ahantu hiherereye, mbese igihe mwageze mu isi y’urukundo.   Ntacyo bimbwiye. Iri jambo na ryo ntukarifate uko arivuze ngo uveho wanamurakarira. Buri kintu cyose kigira icyo kivuze ku mukobwa bitandukanye n’abahungu badakunze kwita ku bintu cyane. Hari ubwo uzakora ikintu akubwire ko ntacyo bimutwaye nyamara nyuma y’icyumweru 1 ubone cyamugizeho ingaruka. Ubwo rero jya umenya uko witwara icyo gihe. Ndakwizera.  Ohhh Ndakwizera. Nubwo yaba koko akwizera, ntago byamubuza kukugenzura ngo amenye ko waba ufite indi nshutu y’Umukobwa. Ubwo rero ntukabifate nk’uko abikubwiye. Ntago ndakaye. Iki ni kimwe mu bintu buri mukobwa wese azi kuvuga, ashobora kukubwira ko atarakaye nyamara yenda guturika. Ushobora kuba nawe ubibona kandi nawe ari uko ariko wamubaza ati “ oya Ntago ndakaye” gerageza rero kumushimisha kugeza nawe ubibonye n’ubwo aba yabikubwiye. Reka Tube inshuti bisanzwe.
 Iyi mvugo ikunze gukoroga umubare utari muke w’Abahungu ndetse ikanababaza cyane. Ari ko mubyukuri binababaza umutima pe. Ubwo rero ashobora kubikubwira ashaka kukwerereka ko hari icyo utarimo gukora neza, cyangwa se yagize amasoni yo guhita akwemerera. Ntibindeba.  Iki Iki??????????!!   Ayo magambo yituma wibazo byinshi kuko ,uko aba abivuze siko biba bimeze ahubwo biba bimureba cyane ndetse abyitayeho, gusa akakubwira gutyo.
 Dukeneye kuvugana ho gato ikintu. Mu binzwi iyo umuntu akubwiye ko afite icyo kukubwira aba agifite koko kandi akakubwira ikintu gifatika. Ariko kumukobwa si uko bimeze ahubwo aba ashaka kukubwira ko hari ibitagenda neza mu mubano wanyu. Ubwo rero ujye ugenda uzi icyo agiye kukubwira. Ntago unkunda?
 Ashobora kukubazo icyo kibazo, ugakeka ko akeneye kukubaza niba umukunda koko!!  Nyamara we abashaka kukubwira ko agukunda.
Nkunda uriya mukobwa mwarimo kuganira.  Niba uri umugabo uzi ubwenge, menya impamvu akubwiye ayo magambo maze ube witegura gusobanura ibyo warimo uganira n’uwo mukobwa mwari kumwe kandi utamubeshye. Ibuka ko abakobwa bakunda gufuha cyane ndetse bakanabigaragaza . Icyitonderwa: Ibyo byose  twavuze jya ubyemera bitewe n’aho abikubwiriye ndetse n’uko umubona mu maso ye. Biriya rwose bibaho cyane kuko murabizi ko abakobwa bagira amasoni ashobora kwanga ariko kwemera kwe. Yandanditswe na Ukurikiyimfura Leonce/MUHABURA.RW
"
4,ubuzima,health,http://www.igihe.com/ubuzima/indwara/article/malaria-ikomeje-guhitana-imbaga-nubwo-hashyizweho-ingamba-zinyuranye-zo,Malaria ikomeje guhitana imbaga nubwo hashyizweho ingamba zinyuranye zo kuyihashya," Raporo igaragaza ko Nigeria yihariye umubare munini w’abarwaye  iyi ndwara aho ifite 25%, ikurikirwa na Repuburika Iharanira Demokarasi ya Congo ifite 12%, Uganda na 5%, mu gihe Cote d’Ivoire, Mozambique na Niger buri kimwe gifite 4%. Hari  ingamba zagiye zishyirwaho hirya no hino ku isi mu guhashya malaria zikaba zaranatanze umusaruro kuko imibare igaragaza ko abantu bavuye kuri miliyoni 177 mu 2010 bakagera kuri miliyoni 155 mu 2018. Abapfa bahitanywe na malaria bavuye ku bihumbi 400 mu 2010 bagera ku bihumbi 260 mu 2018. Uganda nka kimwe mu bihugu byazahajwe bikomeye na malaria yafashe iya mbere mu bihugu byo mu karere k’ibiyaga bigari aho yatangije ubukangurambaga bwari bugamije kugabanya malaria kugera ku kigero cya 40% bitarenze 2020, na 75% mu 2025. Nubwo hagiye hagaragara kugabanuka mu bijyanye n’abandura malaria ndetse n’abo yahitanaga, bigaraga ko igabanuka ryayo rigenda biguru ntege. Nko mu 2013 ubwandu bwa maralia bwavuye kuri 60% igera kuri 57%, kuva icyo gihe kugera mu 2018 imibare ntiyigeze itirimuka. The East African ivuga ko mu karere ka Afurika y’Iburasirazuba, Tanzania iyoboye ibindi bihugu mu kugira umubare munini w’abahitanywe na malaria mu 2018 aho ifite abagera 21,500, ikurikirwa na Uganda ifite ibihumbi 13, u Rwanda ruza ku mwanya wa gatatu n’abagera ku 3,200, Kenya ikagira ibihumbi bibiri. Itangazo Minisiteri y’ubuzima muri Uganda iheruka gusohora rigaragaza ko abarenga miliyoni barwaye malaria hagati y’ukwezi kwa Kamena na Nyakanga. Rikomeza rivuga ko imihindagurikire y’ikirere n’imvura ikabije biri mu byatumye iyi ndwara yibasira umubare munini muri iki gihugu. Ishami ry’Umuryango w’abibumbye ryita ku buzima (OMS) rigaragaza ko kimwe mu bitera ubwiyongere bukabije bw’abandura malaria n’abo ihitana ari ubwitabire buke bukigaragara mu kubona imiti no kuyifatira ku gihe, ndetse n’ikibazo cy’amikoro adahagije. Muri Afurika y’iburasirazuba usanga ibihugu byinshi byitabaza inzitiramibu mu rwego rwo kurwanya malaria. Mu 2018 Uganda yatanze inzitiramibu zigera kuri miliyoni 11, Kenya itanga miliyoni 2.3, u Rwanda rutanga 974,800, mu gihe Tanzania itigeze itanga inzitiramibu mu 2018. Kenya yashoye miliyoni 200 z’amashiringi akoreshwa muri icyo gihugu mu gutera imiti irwanya ikwirakwizwa rya malaria."
5,imyidagaduro,entertainment,http://muhabura.rw/amakuru/imyidagaduro/Zari-Hassan-yashyizeho-umunyamategeko-ushinzwe-gukurikirana-iyubahirizwa-ry-amasezerano-yagiranye-na-Diamond,Zari Hassan yashyizeho umunyamategeko ushinzwe gukurikirana iyubahirizwa ry’amasezerano yagiranye na Diamond," Umuherwe Zari Hassan umubyeyi w’abana 5 yashyizeho umunyamategeko ushinzwe gukurikirana iyubahirizwa ry’amasezerano yagiranye na Diamond Platnumz babyaranye abana babiri, muri ayo masezerano yo gufatanya kurera, uyu mugabo akaba yemerewe kujya gusura uyu mugore n’abana ariko akirinda kurarana we. Ibi bibaye nyuma yaho, ngo Diamond atubahirije amasezerano bagiranye yo gusuura abana be muri Afurika y’Epfo buri kwezi, aho babana na nyina. Zari Hassan afitanye abana babiri na Diamond, baza basanga abandi batatu yabyaranye na Ivan Ssemwaga wapfuye umwaka ushize, bose bakaba babana na nyina muri Afurika y’Epfo. Diamond akaba afite inshingano ntakuka zo gusuura abana be. GlobalPublishers ducyesha iyi nkuru yaganiriye n’umwe mu nshuti za hafi za Zari,yagize ati “Diamond ategetswe kujya muri Afurika y’Epfo buri kwezi, ni ibyo asabwa n’itegeko agomba kubahiriza, ibi bikurikiranwa n’umunyamategeko wa Zari washyizweho ngo akurikirane iyubahirizwa ry’amasezerano bombi (Zari & Diamond) bagiranye ajyanye no kurerana abana babyaranye”. Uyu muhanzi w’icyamamare, ngo asabwa kubahiriza aya masezerano, yayica agakurikiranwa biciye mu nzira y’inkiko. Ati “Yambwiwe ko atagomba kubura ku munsi wo gusura abana, kabone nubwo yaba ari mu bitaramo ntagomba kubiburira akanya. Ayo masezerano kandi asaba Diamond kutararana mu cyumba kimwe na Zari, agomba kurara mu cyumba gitandukanye n’icye (Zari) mu nzu imwe cyangwa se akajya kurara ahandi ashaka muri hoteli”. Yanditswe na Habarurema Djamali"
5,imyidagaduro,entertainment,http://muhabura.rw/amakuru/imyidagaduro/article/umuhanzi-insp-badox-yatangaje-impamvu-atari-akigaragara,Umuhanzi Insp Badox yatangaje impamvu atari akigaragara muri muzika Nyarwanda," Insp Badox, umuhanzi nyarwanda mu njyana hip hop aratangaza ko nyuma y’igihe kirekire atagaragara mu ruhando rwa muzika, kuko ngo yari ahugiye mj zindi gahunda zifitanye isano na muzika ye, agiye kongwra kwigaragariza abakunzi be.  Uyu muhanzi avuga ko gahunda yari arimo ari izo guha muzika ye ndetse n’ubuzima bwe muri rusange ireme dore ko mubyo yarimo hari gahunda yo Museveni yo kwiyamamaza ndetse n’ibindi bjsa nabyo.  MauMau ni indirimbo agiye gushyira hanze vuba aha ndetse ikazagaragara no kuri alubumu ye ategura gushyira hanze muri uyu mwaka aho izaba iriho indirimbo nyinshi zizwi n’izindi zitarajya ahagaragara. 
Badox kandi aratangaza ko kuri iyi alubumu ye habura indirimbo 5 kugira ngo yuzuze 12 zizaba ziyigize. Akaba yifuza kuzayita ""Mu Buzima” ngo bimukundiye ikaba yazajya ahagaragara mu kwezi kwa 9 cyangwa ukwa 10. Twabibutsa ko Badox azwi mu ndirimbo nk’ ""Ibihe bya Nyuma"" yafatanije na Bull Dog, ""Mvuna"" yaririmbanye na Oda Paccy, ""MauMau"" ateganya gushyira hanze akaba yarafatanije na Eric Mucyo ndetse n’izindi ari kumwe n’abandi bahanzi batandukanye nka Gaby Umutare n’abandi. 

 Insp Badox, Umuhanzi witabiriye igikorwa cyo kwamamaza Perezida Museveni wa Uganda/Photo:Pacifique
  Yanditswe na Zihirambere Pacifique/Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/gael-face-agiye-kuza-kwerekana-filime-petit-pays-i-kigali,Gael Face agiye kuza kwerekana Filime ’Petit Pays’ i Kigali," Gaël Faye ni umuraperi w’umunyarwanda ufite ubwenegihugu bw’u Bufaransa, yatanze integuza ko agiye kuza i Kigali mu Rwanda, aho agiye kumurikira Abanyarwanda Firime ‘Petit Pays’ ishatse kuvuga (Agahugu gato) ishingiye ku gitabo yanditse. Mbere yo kuza i Kigali iyi firime yerekaniwe mu Mujyi wa Lille ku ya 25 Gashyantare, ejo hashize ku wa 26 yerekaniwe i Toulouse, uyu munsi ku ya 27 irerekanirwa i Arles, naho ejo ku wa 28 izerekanirwa Avignon, ku wa 02 Werurwe i Nice, ku wa 03 i Toulon naho ku wa 04 Werurwe yerekanwe i Aix-En Province. Uyu muhanzi ufite indirimbo “Irruption” imaze kurebwa n’abantu barenga Miriyoni 2 ku rubuga rwa Youtube, yavuze ko iyi firime izajya ku isoko ku wa 18 Werurwe 2020 mu muhango uzabera mu Bufaransa. Anatangaza ko mbere y’uko uyu munsi ugera azaba ari i Kigali ku wa 07 Werurwe 2020 aho azerekana firime ye yise “Petit Pays” mu muhango uzabera muri Century Cinema.
Yavuze ko nyuma yo kuva i Kigali iyi firime izerekanirwa i Reims ku wa 13 ahitwa Opéraims naho ku wa 17 Werurwe yerekanirwe mu Mujyi wa Paris. Ati “Nzabamenyesha vuba aho bizabera n’amasaha.” Indirimbo ye yise “Petit Pays” yasohoye ku wa 12 Werurwe 2012 iri kuri shene ye ya Youtube imaze kurebwa n’abantu barenga Miriyoni enye. Imaze gutangwaho ibitekerezo 888, abakanze akamenyetso ku kuyikunda n’ibihumbi 31. Uyu muraperi aheruka i Kigali ku wa 19 Gashyantare 2019 ubwo yamurikaga igitabo ke yise “Petit Pays” cyahinduwe mu kinyarwanda na Olivier Bahizi Uwineza. Firime “Petit Pays” irimo nkuru y’ubuzima bw’umwana wavukiye i Burundi abyarwa n’umunyarwandakazi w’impunzi n’umuzungu w’Umufaransa. Muri icyo gitabo, uwo mwana avuga uko yabonaga ubuzima muri icyo gihe, ibibazo by’amoko. Uwo mwana uba ufite hagati y’imyaka 10 na 15, aba yibuka uburyo ubuto bwe bwaje kwicwa n’ibibazo bya poritike zo muri aka karere. Anavuga ku kibazo cyo kuvuka ku babyeyi badahuje uruhu. Nyuma yaje guhungishirizwa i Burayi ari nabwo yaje kubona ko kuba imvange bigoye kuko haba i Burundi no mu Burayi, hose abantu bamufataga nk’umunyamahanga. Amaze gukura yiyemeje kugaruka muri Afurika kuko ariho nibura yumvaga ari iwabo. Mu byatumye yumva yigaruriye ikizere ni ugukunda gusoma no kwandika. Iki gitabo kivuga ku mateka yaranze u Burundi n’u Rwanda, mu myaka ya za 90 kugera na nyuma yaho. Guhera tariki 14 Mutarama 2019, iyi firime ifite iminota 111 yatangiye gukinirwa mu Karere ka Rubavu iyobowe n’Umufaransa Eric Barbier. Iyi firime yakinwemo n’abana bavutse ku babyeyi b’abirabura n’abazungu nk’uko bimeze kuri Gaël Faye. Izagaragaramo kandi Nsanzamahoro Denis wamenyekanye nka Rwasa muri sinema nyarwanda akaba yaritabye Imana muri Nzeri 2019. Igitabo Petit Pays cyaciye uduhigo dutandukanye nko mu 2016, inzu isohora ibitabo yitwa Fnac yahembye Gaël Faye nk’umwanditsi mwiza w’umwaka mu kiciro cy’abanditse ibitabo byo mu bwoko bwa Roman. ‘Petit Pays’ cyanatoranyijwe mu bitabo 650 byitabiriye irushanwa uyu mwaka. Igihembo cyatanzwe hagendewe ku matora y’abasomyi barenga 800 batoranyije ‘Petit Pays’ nk’igitabo gikubiyemo inkuru iryoshye kandi y’umwimerere kurusha ibindi. Gel Faye yanegukanye igihembo cya Prix Goncourt des Lycéens abikesha igitabo ke ‘Petit Pays.’ Chief editor\ Muhabura.rw "
13,uburezi,education,http://kigalipost.com/Kazuo-Ishiguro-umwanditsi-wegukanye-igihembo-cyitiriwe-Nobeli-muri-2017-ni.html,"
Kazuo Ishiguro umwanditsi wegukanye igihembo cyitiriwe Nobeli muri 2017 ni muntu ki?
"," Kazuo Ishiguro ni umwanditsi w’umuhanga ubizi kandi ubikunda wabonye izuba tariki ya 08 Ugushyingo 1954. Uyu mugabo wavukiye i Nagasaki mu Buyapani agakurira mu Bwongereza niwe uherutse guhabwa igihembo cy’amahoro cy’abanditsi kitiriwe Nobel, yashyikirijwe ku wa Kane w’iki cyumweru gishize tariki ya 05 Ukwakira 2017. Kazuo Ishiguro ni Umwongereza ufite inkomoko mu Buyapani, avuka mu muryango w’abana batatu akaba ari we muhungu wenyine, akomoka kuri se witwa Shizuo Ishiguro, wari umuhanga mu byo gusesengura amazi y’inyanja ndetse na nyina Shizuko. 
Mu 1960, umuryango we wose werekeje mu Bwongereza bajya gutura i Guildford, muri Surrey mu majyepfo ashyira iburasirazuba bw’u Bwongereza kugira ngo se Shizuo Ishiguro abashe gukora nk’umushakashatsi mu kigo cya ‘National Institute of Oceanography’, giherereye  Southampton.
Kazuo Ishiguro yatangiriye amashuri abanza i Surrey ariko ababyeyi be batekerezaga ko batazatinda mu Bwongereza ku buryo bibwiraga ko amasomo ye azayakomereza mu Buyapani ariko ntibyakunze.

 Nubwo yavukiye mu Buyapani Kazuo ni umwongereza  Ku myaka 20  nibwo Kazuo Ishiguro yemejwe bidasubirwaho nk’umunyeshuri wa kaminuza ya Kent( Kent University), aho yanakuye impamyabumenyi y’icyiciro cya kabiri cya kaminuza mu bijyanye n’ubugeni(art) mu gashami k’Icyongereza na Firozofi(philosophy). Akirangiza icyiciro cya mbere cya kaminuza yahise atangira kwandika ibitabo birimo inkuru mpimbano(fiction novels). Mu mwaka wa 1980 yahise ajya kwiga icyiciro cya gatatu cya kaminuza(masters degree) muri kaminuza ya East Anglia mu bijyanye n’ubuhanzi nyandiko(creative writing), aha yahise anabona akazi ko gufasha abantu i Glasgow na Londres kugeza ubwo mu 1982 yahisemo kwihebera ibijyanye no kwandika, anaguma burundu mu Bwongereza iruhande rw’umugore we Lorna MacDougall yashatse mu 1986 hamwe n’umukobwa wabo Naomi.

 Kazuo yaminuje mu bijyanye n’ubuhanzi nyandiko  Kazuo Ishiguro yagiye yandika ibitabo byinshi byakunzwe, aha twavuga nka The reamains of the day mu 1980, Unconsoled mu 1995, When We Were Orphans  muri 2005 ndetse n’ibindi byinshi cyane. Zimwe mu nkuru yagiye yandika zifashishijwe muri cinema, urugero nka The Remains of the Day yakinwemo filimi yakozwe na James Ivory mu 1993 hamwe na Never Let Me Go yakinwemo filimi yakozwe na Mark Romanek isohoka mu 2010. Kazuo Ishiguro yanafashije umuhanzi w’umunyamerika ukora injyana ya Jazz witwa Stacey Kent kwandika nyinshi mu ndirimbo ze zigize album ze Breakfast on The Morning Tram (EMI, 2007) na The Changing Lights (2013).

 Yanditse ibitabo byinshi byakozwemo filime 
Yahatanye mu marushanwa menshi atwara ibihembo byinshi birimo  Prix Whitbread yegukanye mu 1986(kimwe mu bihembo byari byubashywe cyane mu buvanganzo bwo mu Bwongereza kugeza mu 2006), Booker Prize mu 1989(Iki nacyo ni igihembo ngarukamwaka gihabwa abanditsi b’intyoza mu rurimi rw’icyongereza), ariko noneho 2017 imubereye agahebuzo kuko yegukanye igihembo gihabwa ingenzi mu ndashyikirwa kuri uyu mubumbe cya Nobel."
2,imikino,sport,http://muhabura.rw/amakuru/sport/article/yakubiwe-umushahara-inshuro-10-nyuma-yo-gutsindira,"yakubiwe umushahara inshuro 10, Nyuma yo gutsindira Manchester ibitego 4 mu mikino ibiri"," Marcus Rashford umwana w’imyaka 18 wakuwe mu ikipe y’abato ya Manchester united aza kuziba icyuho cya ba rutahizamu bavunitse; Wayne Rooney na A.Martial, yahiriwe n’itangira rye mu ikipe nkuru kuko mu mikino ibiri gusa yatsinze ibitego 4 Ubwo  iyi ikipe  yari yugarijwe n’imvune umutoza yashakiye igisubizo mu bana bato. Byatangiriye mu mikino ya Europa league ubwo ku mukino wo kwishyura batsinze ibitego 5-1 harimo bibiri by’uyu Rashford .Muri shampiyona naho ku mukino wabahuje na Arsenal, abantu bari biteze insinzwi ya Man Utd kuberaimvune. Uyu mwanba ariko yaje guhindura ibintu kuko yaje kongera gutinda ibitego bibiri ndetse n’icya gatatu akakigiramo uruhare.

 Nyuma y’iyi myitwarire myiza rero, uyu Rashford urikuririmbwa i Manchester bikaba binavugwa ko agiye kubasimburira Danny Werbeck yahembwaga  ibihumbi birindwi ku kwezi., ariko kuri ubu agiye kujya afata ibihumbi 77 ku kwezi. Twanabibutsa ko uretse kuba abaye umukinnyi wa kane yatangiye mu mukino wa shampiyona ari muto mu ikpe ya Man.Untd, yanabaye uwa gatatu watangiranye igitego ariko byakarusho akaba yababye umukinnyi wa mbere utsinze umuzamu Peter Cech ibitego bibiri byihuse kurusha abandi

Yanditswe na Rukundo Xaver/Muhabura.rw"
8,ubukerarugendo,tourism,http://www.igihe.com/amakuru/u-rwanda/article/abakerarugendo-bahawe-imyaka-ibiri-yo-guhindura-amatariki-yo-gusura-pariki,Abakerarugendo bahawe imyaka ibiri yo guhindura amatariki yo gusura pariki kubera Coronavirus," Iri tangazo ryashyizwe hanze kuri uyu wa Mbere nyuma y’uko inzego zitandukanye zikomeje gufata ingamba zo guhashya Coronavirus iri guhitana imbaga hirya no hino ku Isi. Ishami ry’Umuryango w’Abibumbye ryita ku Buzima (WHO) ryatangaje ko COVID-19 ari icyorezo gihangayikishije Isi ndetse mu kwirinda ko cyagera mu Rwanda hafashwe ingamba zifatika. Inama y’Abaminisitiri yo ku wa 6 Werurwe “yemeje gushyira ingufu mu kugikumira no guhangana nacyo harimo gukomeza gukangurira abaturage gukurikiza inama zo kucyirinda, kwitabaza inzego z’ubuzima mu gihe hari ugaragayeho kimwe mu bimenyetso biranga icyo cyorezo no kugabanya ingendo n’inama zitari ngombwa hanze n’imbere mu gihugu.” Iki gikorwa kiyobowe na Serivisi za Minisitiri w’Intebe, Minisiteri y’Ubuzima, iy’Ubutegetsi bw’Igihugu n’Inzego z’umutekano. Itangazo Minisitiri w’Intebe Dr Edouard Ngirente yashyizeho umukono ku wa 6 Werurwe 2020, rivuga ko mu rwego rwo kwirinda no gukumira Coronavirus, u Rwanda rwifashisha camera ku Kibuga Mpuzamahanga cy’Indege cya Kigali i Kanombe mu gutahura uyiketsweho. Coronavirus ni icyorezo cyatangiriye mu Bushinwa mu mpera z’Ukuboza 2019. Muri icyo gihugu abamaze kucyandura ni 80 859, mu gihe abapfuye ari 3 100. Hanze y’u Bushinwa hamaze kwandura abantu 25 208 ndetse abagera kuri 500 bamaze gupfa. Kugeza ubu mu Rwanda nta murwayi wa Coronavirus urahagaragara. Mu itangazo rya RDB ryashyizweho umukono n’Umuyobozi Mukuru w’Ikigo cy’Igihugu cy’Iterambere kuri uyu wa 9 Werurwe 2020, rivuga ko na “Serivisi z’ubukerarugendo zikomeje gutangwa nk’ibisanzwe mu gihugu hose.’’ RDB yashyize hanze amabwiriza azagenderwaho mu gihe hari abakerarugendo bashaka gusubika cyangwa kwimura ingendo zabo. Iryo tangazo rivuga ko “Hakuweho uburyo umuntu yamenyeshaga mbere y’iminsi irindwi kugira ngo asure pariki; hakuweho iminsi 30 yagenwaga ngo ikigo gitembereza ba mukerarugendo kibe cyamenyekanishije ko bishyuye.’’ Rikomeza riti “Abakerarugendo bifuza gusubika uruhushya baguze rwo gusura pariki kubera ihagarikwa ry’ingendo z’indege cyangwa bakumiriwe gukora ingendo ahantu runaka bitewe na Coronavirus bafite igihe cy’imyaka ibiri yo kwimura itariki bari bafashe bidasabye ikindi kiguzi; abaguze impushya zo gusura pariki mu mezi atabamo ba mukerarugendo benshi bashobora guhindura igihe bagombaga gusurira ingagi, bagahitamo ikindi gihe nk’icyo bitarenze imyaka ibiri. Abakerarugendo bagombaga kwitabira inama baguze impushya ku giciro kigabanyijwe na bo bemerewe kwigiza inyuma impushya baguze bakaba bazikoresha mu kindi gihe bahitamo mu myaka ibiri.’’ Iri tangazo rigaragaza ko uburenganzira bwatanzwe mu gihe butarahindurwa bwemerewe gukoreshwa mu gihe cy’amezi atandatu uhereye igihe ryashyiriweho umukono kandi urwo ruhushya rugakoreshwa mu myaka ibiri. Public notice for tourism and travel stakeholders on COVID-19 (Corona Virus) 👇🏽. #VisitRwanda pic.twitter.com/JIAsyziVI6 — Rwanda Development Board (@RDBrwanda) March 9, 2020 Mu ngamba u Rwanda rwafashe mu gukumira Coronavirus harimo gushishikariza Abanyarwanda kwirinda kuramukanya abantu bahana ibiganza no guhoberana, kugabanya ingendo zitari ngombwa mu bihugu byagaragayemo icyo cyorezo. Hari kandi kwirinda gukorora cyangwa kwitsamura iruhande rw’abandi, gukaraba intoki hakoreshejwe amazi asukuye cyangwa ubundi buryo bwo gusukura intoki, kwirinda kwegera abandi igihe cyose warwaye ibicurane, inkorora cyangwa ufite umuriro mwinshi. Umujyi wa Kigali na wo kuva ku wa 8 Werurwe wasubitse ibikorwa byose bihuriza abantu benshi ahantu hamwe birimo ibitaramo by’imyidagaduro n’ibindi birori bihuza abantu benshi nk’imurikagurisha, imurikabikorwa, umutambagiro n’ibindi. Coronavirus yandurira mu matembabuzi, igafata imyanya y’ubuhumekero ku buryo yica umuntu imuteye umusonga. Uburyo bw’ibanze mu kuyirinda ni ukugira isuku binyuze mu gukaraba intoki n’amazi meza n’isabune, cyangwa gukoresha alcool yica udukoko. Nta muti wa Coronavirus cyangwa urukingo bizwi, igikomeje kwifashishwa ni ukuvura ibimenyetso byayo gusa. Icyizere ariko kigenda kizamuka kuko mu Bashinwa bari baranduye iyi coronavirus, abagera ku 57 143 barayikize."
5,imyidagaduro,entertainment,http://www.igihe.com/imyidagaduro/Danny-Vumbi-ageze-kure-imyiteguro-ya-album-nshya-azamurikira-kuri-internet-Video,Danny Vumbi ageze kure imyiteguro ya album nshya azamurikira kuri internet (Video)," Semivumbi Daniel uzwi nka Danny Vumbi yamenyekanye cyane mu ndirimbo zandikanye ubuhanga ariko ziri no mu mudiho wa Kinyafurika zirimo nka ""Ni danger"", ""Ni uwacu"", ""Abana babi"" n’izindi. Kuri ubu uyu mugabo ari mu myiteguro ikomeye yo kumurika album azashyira hanze mu ntangiriro za Nyakanga yifashishije imbuga nkoranyambaga. Mu myitozo Danny Vumbi ari gufatanya n’itsinda ry’abacuranzi rizwi nka Neptunez Band, rizamufasha mu gitaramo ari gutegura. Mu kiganiro na IGIHE uyu muhanzi yijeje Abanyarwanda kuzabona igitaramo cyiza. Yakomeje avuga ati ”Ndi gutegura ibintu byiza cyane, natangiye imyiteguro kare kandi yaba njye cyangwa abo turi gufatanya ndabizi ko tuzaha abakunzi b’umuziki igitaramo cyiza.” Danny Vumbi yavuze ko ateganya gukora igitaramo mu ntangiriro za Nyakanga 2020. Ati ""Turi gutekereza tariki 4 Nyakanga 2020 ariko ntabwo turabyemeza, turacyashakisha igihe cyiza twabikorera tuzakomeza kubamenyesha.” Uyu muhanzi ahamya ko kumurika iyi album yifashishije imbuga nkoranyambaga byatewe n’icyorezo cya Coronavirus cyahinduye uburyo bifuzaga kubikoramo. Yagize ati “Twateganyaga ko muri Kanama 2020 nzajya kumurikira album yanjye mu Bufaransa no mu bindi bihugu by’u Burayi ibiganiro byari bigeze kure. Mu gihe twiteguraga gutangaza aya makuru hahise haduka icyorezo cya COVID-19 cyashegeshe ibijyanye n’imyidagaduro ku Isi yose, tubonye ko bitagishobotse nibwo twatekereje uko twabyitwaramo.” Nyuma yo kwicara bagatekereza bakabona ko bishobora kugorana ko ibitaramo batekerezaga byabaho, yaba Danny Vumbi n’abamufasha biyemeje kumurikira album ku mbuga nkoranyambaga. Avuga ko ”Hari amakuru menshi tutaratangaza ariko tuzababwira mu minsi iri imbere kuko hari ibyo tucyumvikana n’abaterankunga nubwo hari abandi bari kwiyongera. Mu minsi mike amakuru yose kuri iki gitaramo cyo kumurika album turaza kuyabaha.” Byitezwe ko nta gihindutse muri iki gitaramo Danny Vumbi yafatanya n’abahanzi nka Bruce Melodie, Mico The Best na Riderman. Album Danny Vumbi yitegura kumurika yise “Inkuru nziza” ni iya gatatu agiye gushyira hanze nyuma ya “Umudendezo” yakoze mu 2012 na ”Kuri twese” yasohoye mu 2015. Ikiganiro na Danny Vumbi ugeze kure imyiteguro y’igitaramo cye"
14,urukundo,relationship,http://muhabura.rw/amakuru/urukundo/article/inkuru-ndende-y-urukundo-amaherezo-igice-9,Inkuru ndende y’urukundo “Amaherezo” igice 9," Akenshi mu rukundo habamo ibyishimo bidasanzwe kimwe n’uko ibigeragezo iyo byageze mu rukundo ahanini usanga bake aribo babasha kubyihanganira no kubyakira ariko ugasanga abandi bikabananira guhagarara ku cyemezo bahisemo cyo kujya mu rukundo.
 Ubuherutse Gerrard yari afashe umwanya agiye gusobanurira abari bari muri chambre abbwira ese Sifa ni muntu ki? Gusa kuri Jado we yasaga nk’uwavuniye ibiti mu matwi kuko nyine yari afite ijambo yabwiwe kandi ry’urukundo. Sasa ka dukomeze ntagutinda kandi turisegura ku kuba iki gice cyaratinze kubageraho ni uko twamanje kongera kuganiriza Sifa na Jado kugirango tunonosore ibice bizakurikiraho kandi turagusaba wowe ukurikira iyi nkuru ko wajya uduha ibitekerezo, twakomeje n’igice gikurikira. ………Noneho nyine Gerrard aratangira ababwira muri make Sifa ni muntu ki? Amakosa ye ndetse nyine abumvisha uburyo Sifa ari umuntu udakwiye kwizerwa ndetse avuga imico ye yose uburyo yitwara ari kwishuli kuburyo na Jado ubwe yahitaga yumva asa n’ucitse integer ako kanya ariko we ntabigaragaze kuburyo abari aho bashobora kubibona. Ubwo nyine ni nako abandi bana babanaga na Jado aho muri Chambre bageragezaga kumva amagambo ya Gerrard ndetse bakayaha n’agaciro cyane pee.. gusa kurundi Ruhande Jado yagiraga inshuti ze nakwita magara bari abahungu batatu gusa babiri muri bo bararaga aho muri Chambre imwe na Jado ndetse nabo bari bari muri abo barimo gushyigikira Gerrard bakarwanya Sifa nabo bemeza ko atari umuntu ukwiriye gukundwa na Jado kuko ngo yari umukobwa wiyandarika cyane aho yiga nyine ku ishuli rye izo nshuti za Jado umwa yitwaga Ntwari undi akitwa Arsene naho undi batabanaga yitwaga Fabrice bakundaga kwita Fabu. Ubwo izo mpaka uwo mugoroba zararangiye bararyama hanyuma Jado birumvikana ntago yigeze asinzira kuko imitima yari yamubanye myinshi yibaza iby’intambara y’Urukundo yinjiyemo ariko agakomezwa n’uko yijejwe ibitangaza na Sifa. Ubwo rero bwarakeye nyine yandikira umukunzi we Sifa nk’uko bisanzwe dore ko ubwo yari yatangiye kumwita umukunzi we, amaze kumwandikira nyine ajya mu ishuli ubwo nyine cyari igihe cyo kubwira Fabu nyine nawe wari inshuti ye magara akamugezaho uko byifasha hagati ye na Sifa hanyuma nyine Fabu we yamuciye intege no kurenza uko bagenzi be bo muri chambre babimukoze kuko Fabu we yaramubwye ati ntago bibaho ko wakunda umuntu utazi noneho wo kuri Facebook? Nge numva bitabaho ahubwo urimo guta igihe cyawe nukuri. Gusa Jado nawe yageraga aho akabitekerezaho agasanga koko bitashoboka noneho nawe ubwo yageragezaga kubaza amakuru hirya no hino bakamubwira ko Sifa atari umuntu ushobotse habe na mba ko ari wa mukobwa kwishuli bahora birukana bamutuma umubyeyi buri munsi mbese ukumva ntangingo nimwe Irema agatima Jado ajya yakira ivuga kuri Sifa gusa we ntago yabihaga agaciro cyane kuko iyo byamuganzaga we ngo yahitaga avuga ati n’ubundi ntawe nzagira umugore gusa nyine amaherezo y’inzira yaje kba murugo. Umunsi umwe rero nibwo Jado yigeze kuganira na Sifa amubaza ibyo akunda  ndetse n’ibyo yanga Sifa aramubwira byose rero Jado yakumva ibyo umukobwa akunda nawe akumva wa mugani w’abantu Sifa si uwo kwizerwa ariko nyine kuri Jado akumva ko……… Agace gakurikira ntucikwe Yanditswe na Akayezu Snappy/Muhabura.rw
"
11,iyobokamana,religion,http://muhabura.rw/amakuru/iyobokamana/article/leta-na-islam-bumvikanye-ku-mikoreshereze-mishya-y,Leta na Islam bumvikanye ku mikoreshereze mishya y’indangururamajwi," Inzego za Leta na Islam mu Rwanda zumvikanye ku mikoreshereze mishya y’indangururamajwi zari zaciwe ku misigiti muri Kigali, bigateza impaka mu bumvise icyo cyemezo. Umuvugizi w’Umuryango w’Abayisilamu mu Rwanda, Sheikh Musa Sindayigaya, yatangaje  ko nyuma yo gusabwa gukuraho izo ndangururamajwi, Islam yahuye n’inzego nyinshi za leta hafatwa umurongo wumvikanyweho, hakanakosorwa ahashoboraga kuva ijwi ribangamira abandi. Yagize ati “Icya mbere, hari adhana iriya yo irakomeza nk’uko bisanzwe ariko ku ijwi ritoya ribwira abari mu mbago z’umusigiti, bawuturiye kuko niba hirya gatoya undi musigiti, bivuze ngo buri wose ubwira abari mu mbago zawo ntabwo ari ngombwa ko umusigiti ujya kubwira n’ab’ahandi. Ni umurongo uvuga ngo hari ukureba ijwi ku buryo ritarenga imbago z’abari ku musigiti kuko ari bo (abawusengeramo) baba bakeneye ko babwirwa ko igihe kigeze cy’aho ngaho …Nta musigiti uhari usimbura indi ku buryo ukeneye ijwi ryo hejuru ribwira abantu bose bo mu mujyi. Icyo ni kimwe cyasobanutse neza kandi koko ni ikosa byakoreshwaga nabi.” Yakomeje avuga ko na nyuma ya adhana, hemejwe ko n’Umuyobozi w’amasengesho mu musigiti (Imamu) atazongera kujya acomeka indangururamajwi, ngo yigishe abari imbere ngo n’abari hanze bibereye mu zindi gahunda babyumve. Sheikh Sindayigaya anavuga ko nka mu gitondo hari igihe abantu basenga hari ababa bakiryamye, akaba atari ngombwa gucomeka indangururamajwi. Yakomeje ashimira Leta ku biganiro yagiranye na Islam nyuma y’icyemezo cya Gitifu kitari cyumvikanye neza, hakavamo umurongo ukosora ibitagendaga neza n’idini rikaba rigiye gukomeza imirimo neza nta nkomyi. Ikumirwa ry’indangururamajwi ryaje rikurikira inkubiri y’ifungwa ry’insengero zitujuje ibisabwa hirya no hino mu gihugu. Byageze n’aho abapasiteri bakomeye batawe muri yombi bashinjwa gukora inama zitemewe zo gutambamira iyo gahunda. Abayisilamu umutima wasubiye mu nda kuko bumvaga guca indangururamajwi ku misigiti ari ukubabangamira imigenzo yabo . Chief editor of Muhabura.rw"
5,imyidagaduro,entertainment,http://kigalipost.com/Ubwongereza-Umunyarwenya-yapfiriye-ku-rubyiniro-abantu-bakeka-ko-ari-urwenya.html,"
Ubwongereza: Umunyarwenya yapfiriye ku rubyiniro abantu bakeka ko ari urwenya
"," Umunyarwenya w’Umwongereza, Ian Cognito yapfuye ubwo yari imbere y’abantu mu gitaramo mu majyepfo y’Ubwongereza ahitwa Bicester mu kabari kitwa The Atic. Uyu musaza w’imyaka 60 y’amavuko akaba yaritabye Imana ku wa Kane w’iki cyumweru turi gusoza azize indwara y’umutima. Uwari wateguye iki gitaramo, Andrew Bird yabwiye BBC ko Ian Cognito mbere yo kujya ku rubyiniro yumvaga atameze neza ariko akomeza gusaba ko yabanza akajya gutaramira abafana akabona kujya kwivuza. Ubwo yari imbere yabo (abafana) ngo yavuze atebya akomoza ku buzima bwe yumvaga butameze neza , ati ""Mutekereze ndamutse mfiriye imbere yanyu!"" 

 Yabanje kubicamo amarenga, abantu bagira ngo ni urwenya yateguye  Nyuma yaho yahise yicara hasi amara iminota myinshi atavuga ariko abitabiriye iki gitaramo bo bakomeza guseka cyane bibwira ko ari umwe mu mikino yabateguriye, nyamara byari byarangiye."
2,imikino,sport,http://muhabura.rw/amakuru/sport/article/police-fc-muri-kimwe-cya-kane-cy-igikombe-cy-amahoro,Police FC muri kimwe cya kane cy’igikombe cy’Amahoro," Ikipe ya Police FC yabonye itike yo gukina icyiciro gikurikiyeho aricyo kimwe cya kane cy’irangiza mu mikino y’igikombe cy’amahoro.
 Ni nyuma y’umukino wo kwishyura yanganyijemo igitego kimwe kuri kimwe na Gicumbi FC ubwo bakiniraga I Gicumbi kuri uyu wa gatandatu taliki ya 13 Gicurasi; igitego cyatsinzwe na Danny Usengimana ku munota wa 12 w’igice cya mbere, mu gihe cyishyuwe ku munota wa 3 w’igice cya kabiri ari nako umukino waje kurangira. Nyuma y’uyu mukino, Police FC ikaba yakatishije itike ya ¼ cy’irangiza kuko; mu mukino ubanza Police FC yari yatsinze 2-0 ; ikaba yakomeje mu cyiciro gikurikiyeho ku bitego 3 kuri 1 mu mikino yombi. CIP Jean de Dieu Mayira, umuvugizi wa Police FC yavuze ko n’ubwo ikibuga kitari kimeze neza ariko abakinnyi ba Police FC bagaragaje umurava n’imbaraga mu mukino wose kandi bageze ku ntego yabo. Yagize ati:” Icyari kigamijwe ni ugukuramo iyi kipe tugakomeza mu cyiciro gikurikiyeyo, turashimira abakinnyi n’ubuyobozi bw’ikipe .”
 Muri kimwe cya kane cy’irangiza, Police FC ikaba izahura na Rayon Sport . CIP Mayira yashoje avuga ko nyuma y’uyu mukino Police FC igiye gukomeza imyitozo yitegura imikino ya shampiyona dore ko izakomeza muri iki cyumweru aho kuwa gatanu taliki 19 isasura Sunrise I Nyagatare.

Yanditswe na Niyomugabo Robert/Muhabura.rw"
11,iyobokamana,religion,http://muhabura.rw/amakuru/iyobokamana/article/ibyifuzo-3-abantu-bafite-bifuza-kubaza-imana,Ibyifuzo 3 abantu bafite bifuza kubaza Imana!," Uruhurirane rw’ibibazo bitari bimwe abari mu Isi bahura nabyo , bituma rimwe na rimwe bumva hari ibibazo babaza Imana baramutse bayibonye.Hari abibaza impamvu Imana yemera ko abantu babazwa, abanti bati kuki turi ku Isi, naho abandi ngo kuki amadini yuzuyemo uburyarya n’ibindi. Abantu benshi bahuye n’ibyago cyangwa bakibonera abantu bahura na byo, ntibabona ibisubizo by’ibibazo bibaza. Hari n’abageze aho bahakana ko Imana ibaho, abandi bo bashobora kudahakana burundu ko Imana ibaho ariko bakabishidikanyaho. Abatemera ko Imana ibaho n’ababishidikanyaho, si ko buri gihe baba badafite idini babarizwamo, ahubwo ibyo baba barigishijwe n’amadini ni byo akenshi bituma bareka kwizera Imana. Bashobora gutekereza ko amadini akomeye yananiwe gusubiza ibibazo bikomeye abantu bibaza. Igishishikaje ni uko ibyo bibazo akenshi usanga ari na byo abantu bavuga ko bemera Imana baburiye ibisubizo. Reka dusuzume ibibazo bitatu abantu benshi bifuza kubaza Imana n’ibisubizo byabyo biboneka muri Bibiliya nkuko bitangazwa n’akanyamakuru k’Abahamya ba Yehova. 1.Kuki Imana ireka imibabaro ikabaho ? Abenshi baravuga bati “Niba Imana idukunda yagombye kuturinda imibabaro.” Abenshi bavuga ko kuba hariho imibabaro bigaragaza ko Imana itabaho. Ariko iyo bamaze kumenya impamvu ireka imibabaro ikabaho, bahita bemera ko Imana ibaho. Ibitekerezo by’Imana n’inzira zayo bitandukanye n’ibyacu (Yesaya 55:8, 9). Ku bw’ibyo, ntidushobora guhita dusobanukirwa ibikorwa byayo n’impamvu yifata ntihite ikora ibintu runaka. 2.Kuki amadini yuzuyemo uburyarya? Hari abashobora gutekereza bati “Niba Imana yanga uburyarya, n’abayisenga ntibagombye kuba indyarya.”
Urugero, reka tuvuge ko umubyeyi areze neza umwana we, ariko umwana akanga akamunanira, bikagera ubwo avuye mu rugo maze akitwara nabi. Uwo mubyeyi areke uwo mwana akora ibyo ashaka, nubwo atabishyigikiye? Ese byaba bikwiriye kuvuga ko uwo mubyeyi yareze nabi, tukaba twanavuga ko umwana atagira se? Urwo rugero rugaragaza ko Imana itemera uburyarya burangwa mu madini, ahubwo ko ireka abantu bagahitamo ibibanogeye. Imana yanga uburyarya burangwa mu madini (Yeremiya 7:29-31; 32:35). Ariko nanone yemerera abantu guhitamo ibibanogeye. Abenshi mu bavuga ko bemera Imana, bahitamo gukurikiza inyigisho zahimbwe n’abantu kandi bakishyiriraho amahame agenga umuco. Matayo 15:7-9. Icyakora idini Imana yemera ryo ntirirangwamo uburyarya. Yesu yaravuze ati “ibyo ni byo bose bazabamenyeraho ko muri abigishwa banjye, nimukundana” (Yohana 13:35). Urwo rukundo ntirugomba “kugira uburyarya” (Abaroma 12:9).
Amadini menshi ntiyubahiriza iryo hame. Urugero, igihe Jenoside yabaga mu Rwanda mu wa 1994, abantu babarirwa mu bihumbi bishe bagenzi babo bahuje idini, bitewe gusa n’uko badahuje ubwoko. 3. Kuki turi mu Isi? Hari abashobora kwibaza bati “ Kuki abantu babaho imyaka 80 cyangwa 90 gusa, hanyuma bagapfa? Kubaho igihe gito nk’icyo bimaze iki?” Nubwo hari abantu benshi babona ko igihe gito tumara ku Isi ari ikimenyetso kigaragaza ko nta Mana iriho, ibidukikije byo bihamya mu buryo bwuzuye ko hariho Umuremyi (Abaroma 1:20). Yabiremye abifitiye umugambi kandi kuba turiho bifitanye isano n’uwo mugambi. Imana yaremeye abantu kubaho iteka ku Isi, kandi izabikora nta kabuza. Zaburi 37:11, 29; Yesaya 55:11. Ibi ni bimwe mu bibazo abantu bamwe bifuza kubaza Imana baramutse bayibonye , nk’uko akanyamakuru ‘Réveillez vous’ ko mu Kwakira 2015 kabitangaje. Yanditswe na Ubwanditsi/MUHABURA.RW"
3,ubukungu,economy,http://www.igihe.com/ubukungu/article/naeb-yahaye-koperative-z-abahinzi-b-icyayi-imodoka-zizabafasha-gutwara,NAEB yahaye Koperative z’abahinzi b’icyayi imodoka zizabafasha gutwara umusaruro ku nganda," Ayo makoperative ni ayo mu Karere ka Nyamasheke, Nyaruguru, Karongi na Rutsiro. Arimo Koperative z’abahinzi b’icyayi za Gatare (COTHEGA), iya Muganza (COOTHEMUKI) iya Nyamagabe (COTHEGAB), iya TUTHEGROC na KOTECOGRO. Imodoka zatanzwe zikaba zirimo amoko atatu; izizajya zitwara umusaruro zinyuze mu mihanda mibi, izikurura n’izisanzwe, zose zikaba zifite agaciro ka miliyoni 387 Frw. Abahinzi b’icyayi bavuga ko bagorwaga no kugeza umusaruro w’icyayi ku nganda rimwe na rimwe ugasarurwa ariko ukarara mu mirima bitewe no kutagira imodoka zibafasha kuwutwara kubera urugendo rurerure ruri hagati y’imirimo n’inganda. Iyi nkunga ikaba yatanzwe muri gahunda y’umushinga wa PRICE ufatanya na NAEB. Izagirira akamaro abagize amakoperative atanu bagera ku 10500. Abahinzi b’icyayi, babwiye IGIHE ko izi modoka bahawe zizabafasha kongera cyane umusaruro w’icyayi bahinga. Umuyobozi wa Koperative z’abahinzi b’icyayi mu Karere ka Nyamasheke, Jeannette Mukantagungira, yagize ati “Twabyishimiye kuko zije gukemura ikibazo twahuraga na cyo kubera imihanda mibi yacu, zizadufasha cyane kuko icya mbere n’imodoka zidahura n’ubunyerere. Zizatuma koperative zacu zongera ubwiza bw’icyayi n’ubwinshi kubera ko nta musaruro uzongera gupfa ubusa.” Yongeyeho ko abahinzi bagiye kongera igihe cyo gusoroma icyayi bitume n’amasaha menshi bafataga bajya kuzana icyayi mu mirima bakijyana ku nganda agabanuka. Umuhinzi w’Icyayi mu Karere ka Karongi, Hagumineza Elias, yemeza ko imodoka bahawe zigiye gutuma umusaruro babonaga wikuba kabiri. Ati “Kuba tubonye ziriya modoka biratuma umusaruro wikuba Kabiri mu bwinshi kandi unazamuke mu bwiza kuko twagiraga ikibazo cy’imodoka nkeya kandi zitari nzima none kuba tubonye izindi biraduha icyizere cy’uko umusaruro uziyongera.” Umuyobozi w’Impuzamahuriro y’abahinzi b’Icyayi, Karamaga François, ashimangira ko izi modoka aba bahinzi bahawe zizatuma umusaruro n’ubwiza bw’icyayi bahinga byiyongera. Ati “Hari igihe umusaruro wararaga hanze nturare mu nganda ariko ubwo imodoka zabonetse bizabafasha kuko nta musaruro uzongera kurara mu nzira cyangwa mu murima kubera ikibazo cy’umuhanda mubi”. Avuga ko iyo abahinzi babonye inkunga nk’iyi bituma  umusaruro uzamuka vuba vuba n’imibereho ikarushaho gutera imbere. Karamaga yongeraho ko mbere abahizi bahuraga n’ikibazo cyo kugeza umusaruro wabo ku nganda, ashimangira ko imodoka bahawe zigiye kugikemura. NAEB ibinyujije mu mushinga wa PRICE kuva mu 2012 imaze guha inkunga zitandukanye abahinzi b’icyayi zifite agaciro k’asaga miliyoni 605 z’amafaranga y’u Rwanda."
5,imyidagaduro,entertainment,http://www.igihe.com/imyidagaduro/article/itorero-ry-igihugu-urukerereza-ryabonye-abanyempano-bashya-barimo-umusaza-w,Itorero ry’igihugu Urukerereza ryakiriye abanyempano 100 bashya," Ijonjora ry’abanyempano ijana bazajya mu mwiherero w’Itorero Urukerereza ryabaye kuri iki Cyumweru i Kabuga aho bari bamaze iminsi mu mwiherero. Bitunguranye umusaza w’imyaka 51 witwa Ntahontuye Jean Marie wo mu Murenge wa Cyumba mu karere ka Gicumbi ucuranga umuduri, yagaragaye mu bahataniraga kwinjira mu itorero ry’igihugu Urukerereza ndetse birangira anatsinze. Mu itorero ry’Igihugu Urukerereza bashakaga abanyempano mu byiciro bitanu aribyo abakaraza, intore, abaririmbyi, abacurangisha ibikoresho gakondo n’imbyino z’abakobwa. Aba banyempano 100 binjiye mu itorero ry’igihugu Urukerereza bari mu mwiherero w’iminsi itanu ugamije kubafasha gusobanukirwa icyerekezo cy’Itorero binjiyemo n’icy’Igihugu muri rusange, ukazasozwa ku wa Gatatu tariki 26 Gashyantare 2020. Kuri uyu wa Mbere tariki 24 Gashyantare 2020 bari kumwe na Mutangana Steven uyobora ishami ry’Umuco muri Minisiteri y’Urubyiruko n’Umuco, basuye Urwibutso rwa Jenoside yakorewe Abatutsi ku Gisozi, banasura Ingoro y’amateka y’urugamba rwo guhagarika Jenoside yakorewe Abatutsi mu 1994."
14,urukundo,relationship,http://muhabura.rw/amakuru/urukundo/article/mu-ngire-inama-tumaze-icyumeru-dusezeranye-none-umugore,Mu ngire Inama:Tumaze icyumeru Dusezeranye None Umugore wange aratwite kandi yari yarabwiye ko ari Isugi," Mu Ngire Inama Ntuye mu Karere ka Muhanga Umurenge Wa Mushishiro, mfite  Umugore tumaranye icyumweru  dusezeranye imbere y’amategeko ndetse n’imana. 
 Mu gihe twakundanaga sinigeze ngerageza kumusaba ko twaryamana kuko namukundaga kandi nkamwubaha ndetse nawe yari yarabinsabye ko nzategereza nkapfundura agaseke. None nasanze Atari isugi  kandi aranatwite  kuko nabibwiwe n’inshuti yange ndetse ampa ibimenyetso bibyemeza.  Ikindi kimbabaza ndamukunda cyane none nananiwe kwihanganira ibyo ndetse no kumwirukana. None nagira ngo mu ngire inama mwirukane hakiri kare cyangwa n’inshuti yange ishaka kunsenyera? Yanditswe na Ukurikiyimfura Leonce/Muhabura.rw
"
5,imyidagaduro,entertainment,http://muhabura.rw/amakuru/imyidagaduro/article/bidasubirwaho-jose-chameleone-yatandukanye-n-umugore-we,Bidasubirwaho Jose Chameleone yatandukanye n’umugore we Daniela," Umuhanzi akaba n’icyamamare muri muzika umunya-Uganda Jose Chameleone ndetse n’umugorewe Daniella Atim babyaranye abana 5 biyemeje gutandukana buri umwe akabaho mu buzima bwe nta kongera kubana nk’umugabo n’umugore ukundi. Ibi bije bikurikira ibyo Daniella yandikiye urukiko umwaka ushize asaba gatanya, avuga ko atagishoboye kwihanganira kubana nawe. Icyo gihe Chameleone yanditse kuri Facebook ko akunda Daniella byimazeyo, batazatandukana. Nk’uko Ugbliz ducyesha iyi nkuru yabitangaje,ngo Jose Chameleone yemeje ibyo gutana n’umugore we avuga ko bitameze nka mbere batonganaga bagatana igihe gito,ahubwo arananiwe bihagije guhora agerageza gukora nk’ibyo kandi nta musaruro wabyo abona,none bahisemo gutana burundu buri umwe akigenga. Mu magambo ye yuzuye agahinda no kwicuza yanyujije ku rukuta rwa fesibuke yagize ati""Buri kintu cyose kigira iherezo! Ndatsinzwe,sinabaye mwiza nk’uko nagombaga kuba!nk’ibyo twifuzaga,Imana yaduhaye umugisha,itwereka n’urukundo,yatubaye hafi"". Akomeza agira ati""Abantu b’ibicucu ndabizi bazatekereza ko nkoze ibi kugirango namamare.Ndetse banashyireho n’ibitekerezo byabo by’ubucucu.Ariko kuri twe tuzi ibyo turimo,kandi birahagije! Turifuza kubaho ntawugenga undi .Ndi ingaragu itari gushakisha umukunzi!! Nzaba umugabo uhagaze nkureke nawe ube Daniella.Imana izahore iguha umugisha. Asoza agira ati""Si nshobora kwigaragaza nk’uko ntari.Gusa ibyabuze bizerekana ko wari ufite buri kimwe cyose ariko ibyo birahagije nkwifurije ibyiza.Umutima urababara ariko ukageraho ugafata umwanzuro"". Jose Chameleone yari amaranye n’umugore we Daniella Atim imyaka igera ku icumi ndetse bari banafitanye abana 5 barimo abahungu batatu Abba Marcus Mayanja, Alfa Joseph Mayanja, Amma Christian Mayanja n’abakobwa babiri Alba Shyne Mayanja na bucura wabo Xara Amani Mayanja umaze ukwezi kumwe avutse. Yanditswe na Habarurema Djamali"
12,ibidukikije,environment,http://www.igihe.com/ibidukikije/article/meteo-rwanda-yasobanuye-iby-imvura-idasanzwe-imaze-iminsi-igwa,Meteo Rwanda yasobanuye iby’imvura idasanzwe imaze iminsi igwa," Icyakora, icyatangaje kinatungura benshi ni imvura yatangiye kugwa kuwa 31 Ukuboza 2017 ikageza mu gitondo cyo kuwa 1 Mutarama 2018, ikagwa mu bice byinshi by’igihugu ndetse ikanakomeza kugwa no mu yindi minsi yakurikiyeho. Mu itangazo Ikigo cy’Igihugu gishinzwe Iteganyagihe (Meteo Rwanda) cyasohoye, cyatangaje ko iyo mvura idasanzwe yatewe n’ubwiyongere bw’ubushyuhe mu Nyanja y’u Buhinde. Rigira giti “Ibi bihe by’imvura biraterwa no kwiyongera k’ubushyuhe mu Nyanja y’u Buhinde. Byatumye havuka inkubi y’umuyaga bituma kandi mu Karere u Rwanda ruherereyemo higanza isangano ry’imiyaga binongera ubuhehere bw’umwuka ari nabyo bitera kugusha imvura itari imenyerewe muri Mutarama.” Meteo ikomeza ivuga ko ubwo bushyuhe bwo mu nyanja buzaba bwagabanyutse guhera tariki 7 Mutarama 2017, ibihe bigasubira uko byari bisanzwe. Iki kigo cyongeyeho ko igihembwe cy’ihinga A kiri ku musozo, bivuze ko imvura y’Umuhindo iri kugenda iba nkeya, gisaba Abanyarwanda bireba gufata ingamba zikwiriye. Ubusanzwe ukwezi kwa Mutarama kubonekamo  imvura nkeya  kuko kuba gusatira  Gashyantare ibonekamo izuba ryinshi."
5,imyidagaduro,entertainment,http://www.igihe.com/imyidagaduro/article/musanze-the-ben-yasusurukije-abitabiriye-tour-du-rwanda-mu-gitaramo-gikomeye,Musanze: The Ben yasusurukije abitabiriye Tour du Rwanda mu gitaramo gikomeye (Video)," Uyu muhanzi yifashishijwe n’uruganda rwenga ibinyobwa bisembuye n’ibidasembuye rwa Skol Brewery Ltd. Mu gitaramo yakoreye i Musanze, yanyuze abakunzi be bari bamaze imyaka 10 batamuca iryera abataramira. Abanyamusanze bitabiriye iki gitaramo banyuzwe n’uburyohe bw’umuziki w’uyu muhanzi, usanzwe ukundwa cyane n’abiganjemo abakobwa kubera ibihangano bibashima ku ndiba z’imitima. Yaririmbye ibihangano bye bitandukanye byakunzwe, ageze ku yitwa ‘Imfubyi’ afatanya na Bulldogg bayikoranye, nabyo binyura benshi mu buryo bukomeye. Yaririmbye izindi zirimo ‘Soma Skol’, ‘Zoubeda’ yakoranye na Kamichi, ‘Thank You’ yakoranye na Tom Close, ‘Habibi’ n’izindi zitandukanye. The Ben ari kwifashishwa na Skol mu bitaramo bitandukanye, icya mbere yagikoreye Kimironko ku wa 23 Gashyantare, i Musanze ku wa 27 Gashyantare ndetse ategerejwe mu kindi kizabera i Kigali ku wa 29 Gashyantare 2020. Reba igitaramo cy’i Musanze uko cyari cyifashe"
5,imyidagaduro,entertainment,http://muhabura.rw/amakuru/imyidagaduro/article/mu-bukwe-bwa-diamond-n-umukunzi-we-tanasha-abazabutaha,Mu bukwe bwa Diamond n’umukunzi we Tanasha buzaba muri Kanama abazabutaha bazishyura akayabo," Icyamamare muri muzika umutanzania Diamond Platnamuz yaciye amarenga ko agiye gukora ubukwe n’umukunzi we yihebeye Tanasha Donna ariko abazabutaha ndetse n’abazashaka kwinjira bazishyura akayabo k’amashilingi. Akorana ikiganiro n’abanyamakuru ku munsi w’ejo tariki 25 Kamena 2019 kuri hoteli ya Hyaat Regency mu mujyi wa Dar-Es-Salaam,Diamond yaciye amarenga ko azakora ubukwe na Tanasha tariki 7 Kanama 2019. Igitangaje kuri ubu bukwe ni uko uwuzashaka kwinjira azasabwa kwishyura amashilingi ya Tanzania ibihumbi 200 akaba asagaho gato ibihumbi 79 by’amafaranga y’u Rwanda. Muri iki kiganiro Diamond yari agamije gushishikariza abantu kwitabira igitaramo cyateguwe na WASAFI Festival ari naho bahise bamubaza no kubijyanye n’ubukwe bwe n’umukunzi we Tanasha Donna. Gusa Diamond ntiyemeje neza ko ubukwe buzaba kuri iriya tariki nyirizina,ariko ibyo yatangaje birumvikana neza ko bushobora kuba kuri iriya tariki nk’uko ghafla.com ducyesha iyi nkuru ibitangaza. Diamond yagize ati""Hazaba hari ameza icumi gusa ya rezerivasiyo.Atanu muri yo azishyurwa ibihumbi 200 by’amashilingi ya Tanzania kuri buri imwe andi atanu asigaye azagura ibihumbi 80 by’amashilingi ya Tanzania kuri buri imwe .Ubwo nabashishikariza gukora rezerivasiyo kuko iriya tariki ntizibagirana mu mitwe yanyu"". Iby’uko iyi tariki itazibagirana mu mitwe ya benshi,bihuye neza n’uko Diamond aheruka gutangaza ko umukunzi we Tanasha Donna atazabyara batarashyingiranwa. Yanditswe na Habarurema Djamali"
14,urukundo,relationship,http://muhabura.rw/amakuru/urukundo/article/perezida-kagame-yashimiye-girihirirwe,Perezida Kagame yashimiye Girihirirwe," Girihirwe Fabrice w’Umunyabugeni  yashushanyije Perezida Paul Kagame amushimira uruhare rukomeye yagize mu guha rugari urubyiruko mu iterambere ry’igihugu.
 Girihirirwe w’imyaka 20 y’amavuko yatangariwe na benshi mu babonye igihangano cye ndetse hashize iminsi abakoresha urubuga rwa Twitter na Facebook bahererekanya inkuru y’uko ‘hari umunyempano washushanyije Perezida Kagame wifuza ko bahura’.
Umukuru w’Igihugu amaze kubona igihangano cya Girihirwe, yamwandikiye kuri Twitter amubwira amushimira. Byabaye ikimenyetso cy’uko uyu munyabugeni yakabije inzozi yari amaranye igihe.



Girihirwe Fabrice w’Umunyabugeni  yashushanyije Perezida Paul Kagame amushimira uruhare rukomeye yagize mu guha rugari urubyiruko mu iterambere ry’igihugu.

Yanditswe Chief editor/Muhabura.rw
"
1,politiki,politic,http://www.igihe.com/diaspora/article/ubujurire-bwa-neretse-fabien-wahamijwe-ibyaha-bya-jenoside-bwatewe-utwatsi,Ubujurire bwa Neretse Fabien wahamijwe ibyaha bya Jenoside bwatewe utwatsi," Tariki 20 Ukuboza 2019 nibwo Urukiko rwo mu Mujyi wa Bruxelles rwategetse ko Neretse afungwa imyaka 25 nyuma yo kumuhamya ibyaha bya Jenoside yakorewe Abatutsi mu 1994. Neretse ku wa 29 Mata uyu mwaka yajuririye icyemezo cyo gufungwa imyaka 25 ariko urw’iremezo narwo rwanzuye ko iki gihano kigumishwaho. Ubushinjacyaha bwari bwasabiye Neretse gufungwa imyaka 30 ariko Urukiko rwo rutegeka ko afungwa imyaka 25 nyuma yo kumuhamya ibyaha yaregwaga. Ku wa Kane tariki 19 Ukuboza, Urukiko Mpanabyaha rwo mu Mujyi wa Bruxelles mu Bubiligi nibwo rwaburanishije Neretse, runamuhamya icyaha cya Jenoside n’ibyaha by’intambara. Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi. Neretse yari akurikiranyweho ibikorwa by’ubwicanyi mu gihe cya Jenoside yakorewe Abatutsi i Nyamirambo no mu Mataba mu yahoze ari Komini Ndusu muri Ruhengeri hagati ya 6 Mata 1994 na 14 Nyakanga 1994. Yarezwe gushishikariza abasirikare kwica Abatutsi, aho 13 biciwe i Nyamirambo. Yanashinze Umutwe w’Interahamwe mu Mataba, awuha intwaro mbere yo kugaba ibitero ku Batutsi, ariko anabaha ibihembo by’amafaranga. Icyemezo cy’Urukiko rwa Bruxelles cyo gukatira Neretse imyaka 25 cyari gifite umwihariko kuko ni ubwa mbere u Bubiligi bukurikiranye bukanahana icyaha cya Jenoside hashingiwe ku itegeko rihana. Mbere ya Neretse, hari Abanyarwanda baburanishijwe n’inkiko z’u Bubiligi hashingiwe ku itegeko rihana ibyaha byibasira inyokomuntu n’iby’intambara. Urubanza rwe rwaranzwe n’amagambo ahakana Jenoside yakorewe Abatutsi yavuzwe n’uwunganira Neretse, Me Jean Flamme, aho abari mu rubanza, harimo n’abacamanza basanze arengera avuga ko habaye Jenoside ebyiri. Kuva mu ntangiriro y’urubanza rwa Neretse, umwunganira, Me Flamme yagiye akoresha imvugo ihakana Jenoside yakorewe Abatutsi avuga ko habaye Jenoside ebyiri. Uyu mugambi we kandi watumye atumira mu rubanza abantu basanzwe bazwiho kuyihakana nka Judi Rever, Joseph Matata, Johann Swinnen n’abandi. Intego ye kwari ukwerekana ko nta Jenoside yakorewe Abatutsi yabayeho, ko rero uwo yunganira nta ruhare abifitemo kuko icyaha akurikiranyweho kitabayeho. Iyi mvugo yatangaje benshi mu rukiko bituma umucamanza asaba uwunganira Neretse kuyirinda. Flamme azwiho kuba umuhakanyi nk’uko yabigaragaje mu rubanza rwa Tharcisse Renzaho yunganiraga. Neretse yanashyizeho itsinda ryagombaga gutanga ruswa kugira ngo abatangabuhamya bamushinjure, atanga imirima n’amafaranga. Urubanza rwa Fabien Neretse w’imyaka 72 rwatangiye mu Ugushyingo 2019 ubwo hatoranywaga itsinda ry’abaturage bagombaga gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi. Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye."
5,imyidagaduro,entertainment,http://muhabura.rw/amakuru/imyidagaduro/article/zari-yemeye-gutangaza-intandaro-yo-gutandukana-n-uwahoze,Zari yemeye gutangaza intandaro yo  gutandukana n’uwahoze ari umugabo we mbere ya Diamond," Umuherwekazi ndetse akaba n’umunyamideli ukomoka mu gihugu cya Uganda uzwi nka Zari Hassan yatangaje zimwe mu mpamvu nyamukuru zatumye atandukana na Ivan Ssemwanga wahoze ari umugabo we ndetse banabyaranye abana batatu mbere y’uko abana na Diamond Platnumz. Mu kiganiro yagiranye na Faridah Nakazibwe umunyamakuru kuri Teeleviziyo imwe hariya mu gihugu cya Uganda mu gitondo cy’uyu wa 17 Ukuboza, Zari Hassan yatangaje ko impamvu nyamukuru yamuteye gutandukana n’uwahoze ari umugabo we Ivan Ssemwanga ari uko yajyaga amukubita ndetse akanamukubitira imbere y’abana babyaranye. Mu magambo ye yabwiye uyu munyamakuru ati: “Ngewe nagerageje ibishoboka byose ngo nitware neza mu rukundo rwange na Ivan gusa ntago byigeze binkundira cyane ko Ssemwanga ari umuntu wakundaga kunkubita, kumbwira nabi ndetse byose akabikorera imbere y’abana bacu, ibi ndakeka ntamuntu utabizi ko nageragezaga kwihanganira Ssemwanga ariko we ntago yabibnaga ninayo mpamvu ntatinya kubivuga kuko nta banga ririmo ibi ntawe bitabaho” Ibi kandi Zari Hussen yabitangaje nyuma y’uko ejo hashize yagaragaye kuyindi Televiziyo nabwo asobanure ibye n’uwahoze ari umugabo we aho yavuze ko n’ubwo asigaye abana n’undi mugabo ariko n’uyu ni umugabo we kuko ni papa w’abana be ndetse anatangaza ko kuri we yumva akimukunda n’ubwo bitoroshye kuba bakongera kubana nk’iumugabo n’umugore cyane ko Zari afite undi mugabo babana mu gihugu cya Tanzania ari we Diamond Platnumz ndetse banafitanye umwana w’umukobwa Princess Latifah.

Yanditswe na Akayezu Snappy/Muhabura.rw"
4,ubuzima,health,http://www.igihe.com/amakuru/mu-mahanga/article/iran-umudepite-wa-kabiri-yahitanywe-na-coronavirus,Iran: Umudepite wa kabiri yahitanywe na coronavirus," Umudepite witwa Fatemeh Rahbar yapfuye nyuma y’iminsi atorewe guhagararira Umujyi wa Tehran mu Nteko Ishinga Amategeko ya Iran. Guhera tariki 19 Gashyantare, Iran yibasiwe bikomeye na Coronavirus  kugeza ubwo kuri uyu wa Gatandatu yari imaze guhitana abantu 145, mu gihe abayanduye bose hamwe basaga 5800, abayikize bakaba ari 1663. Rahbar w’imyaka 55 yabaye umudepite wa kabiri wishwe na Coronavirus muri Iran. Ni umwe kandi mu banyapolitiki barindwi imaze guhitana guhera muri Gashyantare 2020. Coronavirus yibasiye Iran yamaze no kugera mu bindi bihugu bituranye nayo  nka Misiri, Leta Zunze Ubumwe z’Abarabu, Iraq, Liban na Palestine. Ibyo bihugu n’ibindi bibarizwa mu Burasirazuba bwo Hagati byafashe ingamba zikomeye zitandukanye zigamije kugabanya ikwirakwizwa ry’iyo virusi. Nka Koweït yahise ihagarika ingendo zose ziva cyangwa zijya mu bihugu birindwi mu gihe cy’icyumweru. Mu bihugu byahagaritswemo ingendo harimo Bangladesh, Philippines, u Buhinde, Sri Lanka, Syria, Liban na Misiri."
2,imikino,sport,http://www.igihe.com/imikino/football/article/etincelles-yahize-gutsinda-rayon-sports-yazamuriye-abakinnyi-agahimbazamusyi,"Etincelles yahize gutsinda Rayon Sports, yazamuriye abakinnyi agahimbazamusyi"," Etincelles FC izakira Rayon Sports mu mukino w’umunsi wa 21 wa Shampiyona uzabera kuri Stade Umuganda ejo ku wa Gatatu, saa cyenda (15:00). Umunyamabanga mukuru wa Etincelles, Kabanda Innocent, avuga ko imbaraga bakoresheje kuri APR FC, bazikubye kabiri ku mukino bazahuramo na Rayon Sports. Ati “Ubushize twari twahize gutsinda ikipe ya APR FC ariko iraducika turanganya.  Ubu imbaraga twari twakoresheje twazikubye kabiri Rayon Sports ntituva mu nzara. Yananiwe kudutsindira i Kigali hano iwacu siho yabishoborera.” Yakomeje avuga ko umutekano ku bakinnyi wakajijwe bakaba banabemereye agahimbazamusyi k’amafaranga menshi. Ati “Abakinnyi barimo gukora imyitozo stade ifunze, mukanya barajya mu mwiherero. Nta tumanaho na rimwe bafite kandi twanabageneye agahimbazamusyi gafatika ntatangaza, nabo ubwabo bahize gutsinda Rayon Sports bakira umutoza wabo mushya bishimiye cyane.” Ubwo amakipe yombi yahuraga mu mikino ibanza ya Shampiyona, kuri Stade ya Kigali, yanganyije ubusa ku busa. Etincelles FC iri ku mwanya wa 12 n’amanota 22 mu gihe Rayon Sports iri ku mwanya wa gatatu n’amanota 41 mu mikino itatu imaze gukinwa. Gahunda y’umunsi wa 21 wa Shampiyona: Ku wa Kabiri tariki ya 3 Werurwe 2020 Ku wa Gatatu tariki ya 4 Werurwe 2020 Abakinnyi batemerewe gukina umunsi wa 21 wa Shampiyona:"
3,ubukungu,economy,http://www.igihe.com/ubukungu/ubucuruzi/article/kfc-rwanda-yatangije-ibikorwa-byayo-ku-mugaragaro,KFC Rwanda yatangije ibikorwa byayo ku mugaragaro," Ibi bije nyuma y’aho mu Ukuboza umwaka ushize, yari yatangije ko 2020 izatangira gukorera mu Rwanda. Mu butumwa iki kigo cyacishije kuri Twitter cyavuze  ko “Ubutumwa bwari bumaze igihe butegerejwe bwaje, ubu twamaze gufungura ku mugaragaro, kubona amafunguro meza byatangiye.” KFC  yatangiye ibikorwa byayo mu Rwanda, nyuma yo gusinyana amasezerano y’imikoranire n’ikigo gicuruza ibikomoka kuri peteroli, Vivo Energy. Aya masezerano agena ko buri ruhande ruzaba rufite 50% mu bikorwa bya restaurant za KFC, aho zizaba zikora mu izina rya Kuku Foods, isanzwe ari ishami rya KFC muri Afurika y’Iburasirazuba. Icyicaro cy’iyi sosiyete giherereye i Remera mu Mujyi wa Kigali, kuri sitasiyo ya Essence ya SP ku muhanda uva Remera ujya Kicukiro ahazwi nko kuri Prince House. Urubuga rwa KFC ruvuga ko ifite restaurant 17 000 muri Leta zunze Ubumwe za Amerika n’ahandi ku Isi. Nibura abarenga miliyoni 185 babona ibicuruzwa bya KFC mu cyumweru, bakaba barenga kimwe cya kabiri cy’abaturage ba Amerika. KFC ifite abakiliya mu bihugu 115 ikoreramo ku Isi yose birimo 22 byo ku mugabane wa Afurika nka Kenya, Uganda na Tanzania."
14,urukundo,relationship,http://www.igihe.com/abantu/kubaho/urukundo/article/amategeko-avuga-iki-ku-musore-wakwizeza-umukobwa-urukundo-agamije-kumusambanya,Amategeko avuga iki ku musore wakwizeza umukobwa urukundo agamije kumusambanya," Hari isezerano rikunze kuba hagati y’umuhungu n’umukobwa, akenshi umuhungu akamubwira amagambo asize umunyu n’isukari, amusezeranya urukundo cyangwa kuzamugira umugore, bagacudika  hari izindi nyungu amutezeho nta rukundo na mba amufitiye. Nubwo abo byabayeho badakunda kubyatura, hari abasore bavugwaho kuba baba bashaka kurya imitungo y’abakobwa cyangwa kugira ngo baryamane [basambane], bamara kubigeraho, ya magambo aryohereye nk’isukari agahinduka asharira kurusha igikakarubamba. Abakurikirama umuziki nyarwanda muribuka indirimbo ya Soso Mado yaririmbyemo akaga kabaye ku nkumi yo kwa mwene Rubaduka, wanze kumva impanuro za nyina, umusore w’i Kigali akamuriraho utwe amusezeranya kuzamurongora ntabikore. Uwo mukobwa wa Rubaduka yaje kujya mu mahanga ariko asezeranyijwe n’uwo musore kuzabana akaramata, ndetse udufaranga akoreye akatumwoherereza ngo aguremo imitungo yunguke, izafashe urugo rwabo gutera imbere ariko bikarangira umusore abiriye byose ntamurongore. Gasore [izina ryahinduwe] atuye mu Mujyi wa Kigali, yabwiye IGIHE ati “benshi turababeshya ko tubakunda kubera ko twishakira gushimisha imibiri gusa ariko tutabakunda. Wenda nkanjye ntawe ndabeshya ko namugira umugore, iryo kosa sinanarikora ariko kumubwira ko mukunda byo ndabikora twamara kuryamara bikarangira.” Gakumi, [izina twahinduye] ni inkumi yo mu Karere ka Gisagara yabwiye IGIHE ko hari umusore wamubeshye bagakundana, bagasangira akabisi n’agahiye amusezeranya kuzabana ariko birangira amwihindutse. Ati “Twari inshuti abantu benshi babizi, bamwe iyo bashakaga kumumbaza ntibatinyaga no kumbaza ngo ‘umugabo wawe ari he?’ kubera ukuntu twisanzuranagaho. Twasangiraga byose ntacyo yari kunyaka ngo nkimwime ngifite kubera ukuntu namukundaga mufata nk’umugabo wanjye w’ahazaza kuko nawe yabinsezeranyaga ariko birangira antetereje.” Uku kubeshyana uretse kuba bibiba urwango hagati y’umuhungu n’umukobwa n’imiryango yabo, hari n’igihe bibyara amakimbirane akomeye, ugasanga bivuyemo n’urupfu cyangwa izindi ngaruka bitewe n’uko umwe ashakisha uko yakwihimura kuri mugenzi we, hari n’abavuga ko babonye uko bamurogesha babikora. Umunyamabanga wa Leta muri Minisiteri y’Ubutabera, ushinzwe Itegeko Nshinga n’andi mategeko, Uwizeyimana Evode, yabwiye IGIHE ko kugeza uyu munsi mu mategeko y’u Rwanda ibyo bifatwa nk’ububeshyi n’ubusambabyi busanzwe ariko iyo uwabeshywe bimuteje igihombo, ashobora kubiregera agasubizwa ibyo yahombye. Ati “Kugeza ubu mu mategeko yacu, ibintu byo kuvuga ko umuntu yagusezeranyije ko azakurongora ntakurongore mu Rwanda ni ububeshyi busanzwe keretse iyo uko kugusezeranya bigaragaye ko hari ibintu watakaje mu buryo bumwe cyangwa ubundi.” Icyo gihe ngo hashobora gukurikizwa amategeko umuntu agafashwa gusubizwa ibyo yatakaje. Ariko igihe uwasezeranyijwe kurongorwa ntabikorerwe kandi jujuje imyaka y’ubukure n’uwabimusezeranyije ari mukuru hakabaho ugusambana, iyo nta gufata ku ngufu byabayeho bifatwa nk’ubusambanyi busanzwe. Ati “Ibyo ni ubusambanyi busanzwe, abo bantu bafitanye ikibazo na Bibiliya ariko ntibagifitanye n’amategeko ya Leta kuko gusambana utafashe ku ngufu, usambanye n’umuntu mukuru mwabyumvikanyeho cyangwa wamubeshye, sinakubwira ngo mu buryo bw’amategeko hari icyo twabikoraho, abakobwa nabo ntabwo ari injiji bagomba kuba maso.” Mu Buhinde, iyo umugabo cyangwa umuhungu asezeranyije umugore cyangwa umukobwa kuzamurongora agamije kumusambya ntabikore, ahanwa nk’uwamufashe ku ngufu. Muri mata uyu mwaka, Urukiko rw’Ikirenga rwo muri iki gihugu hari umugabo rwakatiye igifungo cy’imyaka 10 nyuma yo guhamywa icyaha cyo gusambanya umugore amusezeranya ko bazabana yarangiza akishakira undi. Gusa yaje kujurira, kiragabanywa akatirwa gufungwa imyaka irindwi. [email protected]"
13,uburezi,education,http://kigalipost.com/Dore-uko-icyumweru-kizakugendekera-bitewe-n-igihe-wavukiye-Horoscope-432.html,"
Dore uko icyumweru kizakugendekera bitewe n’igihe wavukiye (Horoscope)
"," Iyi ni inkuru ngaruka-cyumweru ikubiyemo icyo abahanga mu byo kwitegereza ahazaza (les voyants) bavuga ku bizaba ku muntu uko icyumweru gitashye, ukurikije igihe yavukiye(ibi bizwi mu ndimi z’amahanga nka Horoscope). Dore uko icyumweru cyo ku ya 06 kugeza ku ya 12 Ugushyingo kizagenda  Uwavutse hagati y’itariki ya 21 Werurwe na 19 Mata (Belier)  Mu rukundo  Muri iki cyumweru murasabwa kugaragaza neza aho muhagaze mu rukundo. Ababazengurutse bazakurikira inzira muzabereka ko mwafashe. Birashoboka ko wenda benshi babavaho ariko ibyo ni ubuzima bwabo kandi nawe urimo kubaka ubwawe. Niba hari uwo ukunda bimwereke kandi weruye udaciye ku ruhande. Mu butunzi Uburyo muzitwara muri iki cyumweru nibwo buzabaha ubushobozi bwo kubaho neza mu minsi iri imbere. Ni byiza ko mwirinda ibikorwa bibasaba kwitabaza amategeko kuko bishobora kutabahira ahubwo bikababyarira ibibazo bikomeye. Muri iki cyumweru kandi muzafata ibyemezo bigoranye ariko nta bwoba muzaba mufite ariko muragirwa inama yo kwirinda guhubuka kuko bishobora kubabyarira ibibazo y’igihe kirekire. Mu kazi Akazi kazababana kenshi muri iki cyumweru. Muzahura na byinshi bibatungura kandi bibasaba gufata ibyemezo by’ako kanya ndetse n’impinduka mugomba kugendana nazo. Murasabwa kwirinda kurangara kuko byinshi muzakora bizabubakira izina ry’igihe kirekire.  Uwavutse hagati y’itariki ya 20 Mata na 20 Gicurasi (Taureau)  Mu rukundo Mushobora kuzafata ibyemezo by’impinduka zikomeye mu rukundo muri iki cyumweru. Amarangamutima yanyu azazamuka cyane ku buryo bizagaragarira benshi ko mwahindutse. Murasabwa ariko kwirinda cyane gufata ibyemezo bihutiyeho mu gihe mwaba mugiye gutangira urukundo rushya. Mu butunzi Muri iki cyumweru muzafata umwanya wo gutekereza neza aho umutungo wanyu uturuka ndetse n’aho ujya. Ibi kuri benshi bizaba intandaro yo kumva mutuje kuko muzaba mumaze kubona uko ubuzima bwanyu buhagaze kandi musanze ari neza. Hari kandi n’abazatangira imishinga mishya kandi ntimuzabitinye kuko ishobora kubabera umugisha w’igihe kirekire. Mu kazi Muzatunganya neza akazi kanyu muri iki cyumweru. Ibintu birihuta cyane ku buryo mushobora kumva bibarenze ariko iki ni ikintu mugomba gutsinda kuko musabwa gutunganya neza akazi kanyu kandi mugakomeza no kubana neza n’abandi bantu bari hanze y’akazi.  Uwavutse hagati y’itariki ya 21 Gicurasi na 21 Kamena (Gemaux)  Mu rukundo Muri iki cyumweru muzagira inzozi nke ahubwo mubeho mu rukundo rubaryoheye. Muzakora byinshi kurusha uko muzatekereza cyane ndetse na bike muzatekerezaho bizaba ari uburyo bwo kunoza neza ibyo muteganya gukora ngo urukundo rwanyu rubaryohere kurushaho. Abo mukundana bazatungurwa no kubona ko mufite ibikorwa byinshi biruta amagambo kandi bizabanezeza gusa muri iki cyumweru murasa n’abazashyira hanze amabanga menshi n’ubwo mwaba mutizeye neza uko abakunzi banyu babyakira. Mu butunzi Muri iki cyumweru muzarushaho kubona neza uko umutungo wanyu uhagaze bityo biborohere kumenya uko mwawubyaza umusaruro. Nta gushidikanya kwinshi muzafata umurongo uhamye uzabageza ku gutunga nta bwoba bwo gusubira inyuma mufite ahubwo murangamiye kuzamuka. Niba mufite amadeni menshi, iki nicyo gihe cyo gufata umwanzuro mukayishyura kuko gutera imbere ufite imyenda bidashoboka. Mu kazi Muzakorana ingufu nyinshi muri iki cyumweru ngo muteze imbere imishinga yanyu. Uburyo muzafatanya n’abo mukorana bazabyishimira cyane. Imbaraga muzakoresha zizaba nke kurusha izo mwakoresheje mu byumweru 2 bishize. Muzagira amahirwe yo gutera imbere kandi ibyo mukora nibyo pfundo rizabageza kuri iri terambere  Uwavutse hagati y’itariki ya 22 Kamena na 22 Nyakanga (Cancer)  Mu rukundo Muzigiramo impano yo kuvugisha ababikwiriye kandi muzabigiriramo amahirwe. Niba nta mukunzi mufite muzagira amahirwe cyane yo guhura n’abantu bazima. Ibi rero bizabafashe kongera ibiganiro n’umutima mwiza ndetse muzashyire imbere ibyo muzi neza ko mwifitemo byiza kandi byakurura ababakunda, bizabahesha kugira amahirwe yo guhura n’uwo mwamarana igihe kinini. Mu butunzi  Ubutunzi bwanyu buziyongera muri iki cyumweru cyane cyane bigendanye n’ingamba mufite zo kuzigama. Muri iki cyumweru igikomeye kizabagora ni ukugendana n’impinduka mu micungire no kugena uko mukoresha umutungo wanyu mwibanda ku kwizigamira cyane. Mushobora kuzabona amafaranga ku buryo buboroheye ariko ikizabagora ni ukumenya kuyakoresha uku bikwiye. Mu kazi Akazi kanyu muri iki cyumweru kazaba kihuta cyane kandi bizabashimisha cyane niba mukora ibyo mukunda, ariko niba ibyo mukora mubikoreshwa n’amaramuko gusa iki cyumweru kizabavuna cyane bityo murasabwa kwitonda cyane hato bitazabateranya n’abakoresha banyu. Muzashyiremo agatege bityo mwirinde ingaruka zaterwa no kwiteranya n’ababahemba.  Uwavutse hagati y’itariki ya 23 Nyakanga na 22 Kanama(Lion)  Mu rukundo Amarangamutima azababana menshi cyane muri iki cyumweru. Ibyo bazabakorera, ibyo bazababwira, uko bazabitaho ndetse n’impano bazabaha bizakangura cyane ibishashi by’urukundo bibarimo. Urukundo ruzaza ku mwanya wa mbere mubyo mukora niyo byaba bitameze neza cyane muzihutira gukemura ikibazo cyose mubona kibangamira uburyohe bw’urukundo rwanyu. Mu butunzi Muzashaka gutangira impinduka mu bijyanye no gukoresha amafaranga yanyu. Umuryango wanyu uzababera umujyanama mwiza kubyo mushidikanyaho bitandukanye. Nyubwo aba bazasa n’ababagira inama zibagoye ariko nizo zizabafasha kwiga neza ku igenamigambi ryanyu bityo mugire imyifatire ikwiriye mu gukoresha amafaranga. Mu kazi
 Muri iki cyumweru murasabwa cyane gushyira ingufu mu mitekerereze ibafasha gufata imyanzuro yongera imbaraga mu kazi mushinzwe gutunganya. Muzarangwa n’imbaraga zidasanzwe zo gukemura ibibazo bimaze iminsi byarababereye ingutu mu kazi. Ntimuzaheze ubufasha ubwo aribwo bwosemuzahabwa kuko buzaza bwuzuza imbaraga zanyu bityo ibintu birusheho kugenda neza kurusha uko mwabyirundaho bikaba byababaho byinshi.  Uwavutse hagati y’itariki ya 23 Kanama na 22 Nzeri (Vierge)  Mu rukundo Muri iki cyumweru murasabwa cyane kwirinda intekerezo nyinshi ahubwo mugakora ibyo umutima mwanyu umaze igihe ubishyuza, mukaba mu rukundo kurusha kurugumana mu bitekerezo gusa. Murasabwa kudaha agaciro ubwoba bwababayeho akarande cyane dore ko no muri iki cyumweru bizaba byagabanutse. Gusa niba ari ubwa mbere mugiye gukunda mubigenze gake. Mu butunzi Iki cyumweru kizaba umusaruro w’ubwenge n’imbaraga mushyira mu gucunga umutungo wanyu. Muzongera imbaraga mu igenamigambi ryanyu bityo mukomeze guhangana n’ibibazo bishaka kubasubiza inyuma. Ibyo mugenda mubona bizabongerera ingufu mu gufata imyanzuro ibateza imbere. Mu kazi Muri iki cyumweru muzahura n’ibibatungura byinshi mu kazi ariko imikorere yanyu ntimuzakunda ko ihungabanywa nabyo. Ingamba zanyu zizabafasha guhangana na byo kandi ibi bishobora kuzana impinduka nziza mu mirimo mushinzwe.  Uwavutse hagati y’itariki ya 23 Nzeri na 22 Ukwakira (Balance)  Mu rukundo Urukundo rwanyu muri iki cyumweru ruzarangwa n’intekerezo nyinshi. Muzagira umwanya uhagije wo kwitekerezaho no kureba aho muhagaze mu rukundo kandi imyanzuro muzafata izabaherekeza mu gihe kirekire mu buzima bw’urukundo mwaba mufite abakunzi cyangwa ntabo. Mu butunzi 
 Gutekereza kwanyu kuzabageza mu nzira ikwiriye, mbese uko muzarushaho gutekereza mu buryo bwiza niko muzaba mwiyegereza inzira mukwiriye kunyuramo ngo ubutunzi bwanyu bumere neza. Bizaba ngombwa ko mwisuzuma kandi mukita ku bintu byose ntacyo mwirengagije kuko uku kwirengagiza n’ubwo kaba ari akantu gato gushobora kubagusha mu mutego wabatera igihombo gikomeye Mu kazi Muri iki cyumweru akazi kanyu kazakurikiranamu buryo budasanzwe kandi bwihuse cyane. Muzabona impinduka nyinshi ariko kujyana nazo nibyo bizabafasha kubaka neza umwuga wanyu, muwuha inking zikomeye z’ejo hazaza.  Uwavutse hagati y’itariki ya 23 Ukwakira na 22 Ugushyingo (Scorpion)  Mu rukundo Muri iki cyumweru bizaba ngombwa ko mukora amahitamo. Ntimuzatangazwe no kumva mufite ubushake bwo gukora ibyo mutatekerezaga kuzakora na rimwe. Muzagira rwose ibihe bibaryoheye mu rukundo mwirengagije iby’abubu ahubwo mugendere ku bibarimo imbere mu mutima. Mu butunzi Muri iki cyumweru muzongera kwitegereza neza ibijyanye n’imicungire y’umutungo wanyu ndetse ibi bitume mwongera imbaraga mu kumenya aho amafaranga yanyu ajya n’inyungu abazanira. Ibyifuzo byanyu byo gutera imbere bizabongerera ubwenge n’umwete wo gukora cyane kandi inyungu ntizizatinda kugaragara. Mu kazi Muri iki cyumweru hari byinshi bizabatungura mu kazi ariko ntimuzabikundira kwica akazi n’intego mufite. Intego mwihaye muzazishyira mu bikorwa mutitaye ku bindi byakwivanga mu kazi kanyu kandi ibi bishobora guhindura byinshi ku buzima bwanyu bw’akazi.  Uwavutse hagati y’itariki ya 23 Ugushyingo na 21 Ukoboza (Sagittaire)  Mu rukundo
 Muri iki cyumweru muziyumvamvo ubusahake budasanzwe bwo gutuza mu bijyanye n’urukundo. Ibyo muzakora byose muzarangwa no kugusha ku ntego mu kuri kutagize ibyo kwangiriza. Muziyumvamo ko mukeneye gufasha cyane abo mukunda ndetse ko mubafitiye akamaro. Ni ngombwa rero ko mugenzura neza ibyo mukora hato abo mukunda batazabigenderaho bagakabya kubasaba byinshi. Mu butunzi Muri iki cyumweru muzongera mugenzure neza uko mukoresha umutungo wanyu. Muri iki cyumweru birashoboka ko uko mwari mumenyereye kwinjiza bitinda ntibigende nk’uko byari bisanzwe bityo rero murasabwa kwitonda mukihangana ngo mwirinde ingaruka z’igihe kirekire. Mu kazi Uburyo bwanyu bwo kuyobora abandi mudategwa nibwo buzagira ingufu nyinshi mu kazi kanyu ka muri munsi muri iki cyumweru. Imikorere yanyu yihariye izababera isoko y’imbaraga nyinshi zizabageza ku ntego mwihaye. Gusa muzajya mukoresha imbaraga nyinshi ku buryo umunsi uzajya urangira mwananiwe bikabije ariko ntimuzacike intege kuko bizabongerera amahirwe yo gukura mu mwuga.  Uwavutse hagati y’itariki ya 22 Ukuboza na 20 Mutarama (Capricorne)  Mu rukundo
 Muri iki cyumweru ubuzima bw’urukundo rwanyu buzahindura inzira. Muzahura n’impinduka nyinshi kandi muzabasha kuzisangira n’abo mukunda. Niba ibintu bitameze neza, iki cyumweru cyuzuye amahirwe menshi yo kubikemura. Muzirengagiza bimwe mu bitekerezo bibaca intege mwari mumaranye iminsi mutangire gukora ibintu uko mubyumva. Mu butunzi Muri iki cyumweru muzongera mugenzure neza uko mukoresha umutungo wanyu. Muri iki cyumweru birashoboka ko uko mwari mumenyereye kwinjiza bitinda ntibigende nk’uko byari bisanzwe bityo rero murasabwa kwitonda mukihangana ngo mwirinde ingaruka z’igihe kirekire. Mu kazi
 Uburyo bwanyu bwo kuyobora abandi mudategwa nibwo buzagira ingufu nyinshi mu kazi kanyu ka muri munsi muri iki cyumweru. Imikorere yanyu yihariye izababera isoko y’imbaraga nyinshi zizabageza ku ntego mwihaye. Gusa muzajya mukoresha imbaraga nyinshi ku buryo umunsi uzajya urangira mwananiwe bikabije ariko ntimuzacike intege kuko bizabongerera amahirwe yo gukura mu mwuga.  Uwavutse hagati y’itariki ya 21 Mutarama na 18 Gashyantare (Verseau)  Mu rukundo
 Ni byiza ko muri iki cyumweru mwirinda kwibikamo ibyifuzo byanyu ahubwo mukabigaragaza bityo mukimwa mutiyimye. Benshi muri mwe bazagera kure batigeze bagera na rimwe mu rukundo. Niba mufite abakunzi, bazabereka cyane urukundo ndetse no ku bumva mu mabanga y’urukundo. Ukwihangana kwanyu niko kuzabahesha gutuza mu rukundo kandi n’abo mukunda bazabiha agaciro. Mu butunzi Muri iki cyumweru muzongera musubire mu mibare, mwitegereze neza aho amafaranga yanyu ajya ndetse n’inyungu abazanira. Mushobora kuzabona amafaranga mu buryo butunguranye kandi butangaje nk’inshuti ibarangiye ikiraka, amahirwe yo kubona umukiliya ubagurira umwe mu mitungo mwifuza kugurisha kandi byose biri mu nyungu zanyu. Mu kazi Muri iki cyumweru muzagira ibiganiro bibaha icyizere cyo gukemura ibibazo byinshi by’akazi ariko muzakenera n’ibihamya birenze amagambo kandi ibi muzabibona nimuramuka mwirinze guhisha ikibarimo. Guhanga udushya kwanyu bizabagirira akamaro muri iki cyumweru, ni byiza rero ko mwinjira neza mu ntekerezo zanyu maze ibitekerezo bije mukamenya kubibyaza umusaruro uko bikwiye.  Uwavutse hagati y’itariki ya 19 Gashyantare na 20 Werurwe (Poissons)
  Mu rukundo Muri iki cyumweru murasabwa kugaragaza neza aho muhagaze mu rukundo. Ababazengurutse bazakurikira inzira muzabereka ko mwafashe. Birashoboka ko wenda benshi babavaho ariko ibyo ni ubuzima bwabo kandi nawe urimo kubaka ubwawe. Niba hari uwo ukunda bimwereke kandi weruye udaciye ku ruhande. Mu butunzi Umutungo wanyu ushobora guhura n’amahirwe awuzamura muri iki cyumweru. Muzahura n’ibigeragezo binshi bibasaba gukoresha amafaranga mwibwira ko murimo kuvugurura ubuzima bwanyu. Muzabyitondere maze mubanze mubare neza mbere yo kugira amafaranga cyangwa undi mutungo wose musohora bitari ngombwa. Mu kazi  Muri iki cyumweru muzumva mushaka cyane gushimwa bityo muzakora mutikoresheje ngo mubigereho. Akazi kanyu kazaborohera kandi muzabona ubufasha buturutse hirya no hino kandi muzabwakirane ineza gusa muzabanze mushishoze kuko siko bose bazaba babifuriza ibyiza gusa. Ni aha mpiniye, ahasigaye mugire icyumweru gihire! Ni aho mu cyumweru gitaha."
5,imyidagaduro,entertainment,http://www.igihe.com/imyidagaduro/article/king-james-yifashishije-miss-mutoni-queen-mu-mashusho-y-indirimbo-ye-nshya,King James yifashishije Miss Mutoni Queen mu mashusho y’indirimbo ye nshya," Muri iyi ndirimbo King James yisanisha n’umusore ukundana n’umukobwa, agashaka kumuturisha amubwira ko yaryohewe n’urukundo ndetse nta wundi uba mu bitekerezo bye uretse we. Hari aho agira ati “Uru rukundo ruzagera kure, kuko ni njye nawe gusa dutuma rufatika tunoza inzira yarwo dukora nk’umuntu umwe njye nawe, ibyerekezo ni bine icyanjye ni kimwe ni wowe gusa. Wowe mfata unkomeze ntundekure, unkunde ntujye kure, nubwira unyongorere urukundo rwigaragaze. Nkomeze nkwite ma Poupette.” King James yabwiye IGIHE ko igitekerezo cy’iyi ndirimbo cyaje bisanzwe nk’umuhanzi ahita akibyaza umusaruro. Yakomeje ati “Igitekerezo cyayo ntabwo gifite ukundi cyaje byihariye. Byanjemo mbyiyumvamo ndangije ndayandika.” Mu mashusho y’iyi ndirimbo King James yifashishije Mutoni Queen Peace wabaye Miss Populality mu irushanwa rya Miss Supranational Rwanda 2019, yanabaye Miss Congeniality muri Miss High School 2016. King James yavuze ko yamurangiwe n’abantu b’inshuti ze bari basanzwe bamuzi. Ati “Nashakaga umukobwa w’umunyamideli wajya mu ndirimbo yanjye. Nabajije inshuti zanjye umukobwa nakoresha, nyinshi muri zo zihuriza kuri Mutoni. Dukorana gutyo.” Amajwi y’iyi ndirimbo yakozwe na Knox muri Monster Records ya DJ Zizou naho amashusho akorwa na Meddy Saleh uri mu barambye mu mwuga wo gutunganya amashusho y’indirimbo z’abahanzi. “Poupette"" ni indirimbo iri kuri album ya King James yise ‘‘Meze Neza’’. Yaje ikurikira izindi uyu muhanzi yashyize hanze mbere zirimo “Hari ukuntu’’, ‘‘Uri Mwiza’’, ‘‘Nyuma Yawe’’, ‘‘Agatimatima’’, ‘‘Abo Bose’’, ‘‘Igitekerezo’’, ‘‘Meze Neza’’ yanitiriye album, ‘‘Ese uracyamukunda’’, ‘‘Icyangombwa’’ na ""Yabigize birebire.”"
2,imikino,sport,http://muhabura.rw/amakuru/sport/article/ikipe-imwe-hagati-ya-apr-na-rayon-sport-izegukana-akayabo,Ikipe imwe hagati ya APR na Rayon Sport izegukana akayabo ka Miliyoni 8," Ikipe iregukana igikombe cy’amahoro kuri uyu wa Mbere, irahabwa miliyoni 8 z’amafaranga y’u Rwanda n’igikombe. Ni ukuvuga hagati ya APR FC na Rayon Sports zizakina umukino wa nyuma. Ikipe ya kabiri izahabwa miliyoni 4, mu gihe iya gatatu izava hagati ya Espoir FC na AS Kigali, izahabwa miliyoni 1.5.
Umukinnyi usoza iri rushanwa afite ibitego byinshi, arahabwa ibihumbi 500 by’amafaranga y’u Rwanda, ndetse byitezwe ko aba Lomami Andre wa Kiyovu Sports ufite ibitego 7 kugeza ubu nubwo baviriyemo muri ¼.
  Ibihembo:  Ikipe ya mbere: Miliyoni 8 z’amafaranga y’u Rwanda
Ikipe ya 2: Rwf 4m
Ikipe ya 3: Rwf 1.5m
Uwatsinze ibitego byinshi: Rwf 500, 000
 Yanditswe na Ubwanditsi/Muhabura.rw"
12,ibidukikije,environment,http://www.igihe.com/ibidukikije/ibungabunga/article/u-bwongereza-bwemeje-burundu-amavugurura-ya-kigali-ku-ikoreshwa-ry-imyuka,U Bwongereza bwemeje burundu amavugurura ya Kigali ku ikoreshwa ry’imyuka yongera ubushyuhe bw’Isi," Amavugurura ya Kigali agena ko ibihugu bigomba kugabanya ikoreshwa ry’imyuka izwi nka hydrofluorocarbon (HFCs) ku gipimo cya 85% hagati y’umwaka wa 2019 na 2036. Ni imyuka ituruka mu byuma byohereza umwuka mu nyubako cyangwa ibikonjesha nka za firigo. Minisiteri ishinzwe ibidukikije mu Bwongereza yavuze ko nta gikozwe iyo myuka ishobora kuzaba yiyongereyeho 11% bitarenze 2050, bukaba bwifuza gukumira ko biba. Yavuze ko amasezerano ya Montreal muri rusange ari amwe mu yemeranyijweho agashobora gutanga umusaruro, kuko amaze kugabanya 98% by’imyuka yangizaga akayunguruzo kagabanya ubukana bw’imirasire y’izuba iza ku Isi, Ozone, irimo nka chlorofluorocarbons (CFCs) na hydrochlorofluorocarbons (HCFCs), ku buryo katangiye kugaragaza ibimenyetso bya mbere byo kwisubiranya. Ibyavugururiwe i Kigali kuri ayo masezerano byo bizatuma haterwa intambwe noneho ibihugu bijye no mu guca HFCs. Nubwo zo zitangiza Ozone, zifite ingaruka inshuro ibihumbi mu gushyushya uyu mubumbe kurusha ‘dioxide de carbone,’ CO2. Amavugurura ya Kigali byitezwe ko azagabanya dogere 0.5 ku gipimo cy’ubushyuhe bw’Isi mbere y’uko iki kinyejana kirangira, bikaba intambwe ikomeye mu ishyirwa mu bikorwa ry’amasezerano ya Paris yo mu 2015, agena ingamba zizatuma ubushyuhe bw’Isi buguma munsi ya dogere Celsius ebyiri. Minisitiri w’Ibidukikije mu Bwongereza, Michael Gove,  yagize ati “Kwemeza izi ntego birashyira u Bwongereza mu mwanya w’imbere ku Isi mu guhangana n’ihindagurika ry’ibihe. Aya masezerano azagabanya ukoherezwa kw’imyuka ihwanye na toni miliyari 70 za CO2 bitarenze 2050,  bingana n’imyuka ishobora koherezwa na sitasiyo 600 zitwika amakara muri icyo gihe.” U Bwongereza n’ibindi bihugu bigize Umuryango w’Ubumwe bw’Ibihugu by’u Burayi (EU) byatangiye guca HFCs, ku buryo bagomba kugabanya kuri 79% hagati ya 2015 na 2030. Amasezerano ya Montreal azatuma u Bwongereza bwonyine bugabanya imyuka ingana na toni miliyoni 44 za CO2. Ibindi bihugu biheruka kwemeza burundu ibyavugururiwe i Kigali muri ayo masezerano ni Maldives na Canada, ku buryo hakenewe ibindi bihugu birindwi kugira ngo bishoboke ko azatangire gukurikizwa kuwa 1 Mutarama 2019. Mu Ukwakira umwaka ushize nibwo ibihugu hafi 200 byahuriye i Kigali byiga ku ivugurura mu masezerano ya Montreal, byemezwa ko ibihugu bikize bizagabanya iyo myuka kuri 85% hagati ya 2019 na 2036; ibihugu biri mu nzira y’amajyambere bikagabanya iyo myuka kuri 80% hagati ya 2024 na 2045. Ibihugu 10 birimo u Buhinde, Pakistan, Saudi Arabia, Bahrain, Kuwait, Oman, Qatar, Leta Zunze ubumwe z’Abarabu, Iran na Iraq byo bizagabanya 85% hagati ya 2028 na 2047. Ibyavugururiwe i Kigali bimaze kwemezwa burundu n’ibihugu birimo u Rwanda, Mali, Leta zishyize hamwe za Macaronesia, Ibirwa bya Marshall, Palau na Norvege. Mexico na Costa Rica bari mu rugendo rwo kuyemeza burundu."
9,umuco,culture,http://kigalipost.com/Bwa-mbere-mu-mateka-abagore-bo-muri-Arabia-Saudite-bahawe-impushya-zo-gutwara.html,"
Bwa mbere mu mateka, abagore bo muri Arabia Saudite bahawe impushya zo gutwara ibinyabiziga
"," Kuri uyu wa Mbere nibwo igihugu cya Arabia Saudite cyatangiye gutanga impushya zo gutwara ibinyabiziga ku bagore, nyuma y’uko Ubwami bw’iki gihugu bwemeje ko umugore na we afite uburenganzira bwo gutwara imodoka. Itangazo ryashyishyizwe ahagaragara ryagaragaje ko nyuma y’impinduka zirimo gukorwa ku mpushya zo gutwara ibinyabiziga, abagore nabo bazazihabwa ku nshuro ya mbere mu mateka.

 Ni ubwa mbere mu mateka, iki gihugu gitanze izi mpushya ku bagore  “Ubuyobozi bw’umutekano wo mu muhanda, uyu munsi bwatangiye gusimbuza impushya mpuzamahanga zari zisanzwe muri ubu bwami, zigasimbuzwa iza Arabia Saudite mbere yo guha ku mugaragaro abagore uburenganzira bwo gutwara ibinyabiziga, ku ya 24 Kamena.” Kugeza ubu Arabia Saudite nicyo gihugu cyonyine ku isi kitemerera abagore gutwara ibinyabiziga.

 Ubu ibi byabaye amateka, abagore bo muri iki gihugu na bo bemerewe gutwara imodoka 
Muri Nzeri, 2017 nibwo Umwami Salmane yari yatangaje ko iri tegeko ribuza abagore gutwara ibinyabiziga, rizakurwaho muri uyu mwaka wa 2018, ibyo ahamya ko yakomoye ku muhungu we muto, Igikomangoma cyarazwe Ubwami (prince héritier), Mohammed ben Salmane. Tubibutse ko nubwo nyuma yo gukora ibizamini byabugenere, kugeza ubu hari abagore bamaze guhabwa izi mpushya, bazemererwa gutangira gutwara ku ya 24 Kamena, 2018."
2,imikino,sport,http://muhabura.rw/amakuru/sport/article/rayon-sport-ikuye-i-kirehe-amanota-atatu-ahihesha-igikombe,Rayon Sport ikuye amanota atatu  i Kirehe ayihesha igikombe cya Shampiyona bidasubirwaho," Mu mukino wari witezwe n’abantu batari bacye aho byasabaga ikipe ya Rayon Sport gutsinda Kirehe FC igahita yegukana igikombe cya Shampiyona bidasubirwaho birangiye ikoze ibyo yasabwaga aho yatsinze Kirehe FC ibitego 4-0. Ni umukino wari witeguwe bikomeye ku mpande zombi haba kuri Kirehe FC yakiriye ndetse no kuri Rayon Sport yashakaga kurangiza urugendo rwerekeza ku gikombe cya Shampiyona. Mu gice cya mbere ku munota wa 25 rutahizamu Jules Ulimwengu wa Rayon Sport yafunguye amazamu ku mupira yari ateranye myugariro wa Kirehe FC, Prosper, ahita aroba umunyezamu Musoni Theophile wari usohotse ajya gutabara ikipe ye. Rutahizamu w’umunyarwanda ukomoka mu Burundi magingo aya yujuje ibitego 18 muri shampiyona y’u Rwanda. Ku munota wa 40 Rayon Sports yabonye penaliti yinjizwa neza na Michael Sarpong ku mupira wari wakozwe na Nzabonima Prosper mu rubuga rw’amahina,ki bakibaye igitego cya kabiri. Igice cya kabiri cyatangiye ikipe ya Kirehe igaragaza ko ishaka kwishyura aho yagendaga inyuzamo igasatira ariko ntibyaje kuyihira kuko ku munota wa 74 rutahizamu wa Rayon Sport, Jules Ulimwengu yongeye akareba mu izamu agatisnda igitego cya gatatu ku mupira wari uturutse iburyo uhinduwe na Manzi Thierry. Ku munota wa 89 ushyira uwa 90,Umunya-Ghana Michael Sarpong yashyizemo agashinguracumu aho yarebye uko umunyezamu Musoni ahagaze, amutera mu nguni ntiyabasha kugera ku mupira,kiba kibaye igitego cya kane cya Rayon Sport ari nako umukino wahise urangira ari ibitego 4 ku busa bwa Kirehe FC. Bitumye igikombe kibona nyiracyo kuko Rayon Sport yasabwaga amanota atatu asanga ane yarushaga APR FC ya kabiri n’amanota 62 ikinyuranyo kikaba arindwi,bityo bikaba bidashoboka ko APR FC yayakuramo ngo itware igikombe cya shampiyona dore ko isigaje imikino ibiri iyitsinze yose hasigaramo inota rimwe ritatuma inyura kuri Rayon Sports. Kibaye igikombe cya cyenda Rayon Sports yegukanye muri Shampiyona y’u Rwanda.




Yanditswe na Habarurema Djamali"
8,ubukerarugendo,tourism,http://www.igihe.com/ubukerarugendo/article/rdb-yahuguye-abayobora-ba-mukerarugendo-ku-mateka-y-urugamba-rwo-kubohora,RDB yahuguye abayobora ba mukerarugendo ku mateka y’urugamba rwo kubohora igihugu," Liberation History Tourism Trail ni gahunda nshya yinjijwe mu rwego rw’ubukerarugendo, igamije gusobanurira ba mukerarugendo b’abanyarwanda n’abanyamahanga, amateka y’urugamba rwo kubohora igihugu n’impamvu rwabayeho. Igizwe n’urugendo runyura ahantu (sites) 29 mu turere dutandatu tw’u Rwanda, hafite icyo hasobanuye gikomeye ku rugamba rwo kubohora igihugu rwatangiye ku itariki 1 Ukwakira 1990 rukarangira ku itariki 4 Nyakanga 1994. Kuri uyu wa mbere tariki 3 Gashyantare 2020, Ikigo cy’Igihugu cy’Iterambere na Minisiteri y’Ingabo, batangiye guhugura abayobora ba mukerarugendo n’abafatanyabikorwa b’urwego rw’ubukerarugendo hagamijwe kubongerera ubushobozi n’ubumenyi bwo gusobanurira abo bayobora iby’amateka y’aho hantu. Umuyobozi w’ishami ry’amabwiriza agenga ubukerarugendo muri RDB, Emmanuel Nsabimana yavuze ko muri ayo mahugurwa bazasobanurirwa byinshi ku hantu habumbatiye amateka y’urugamba rwo kubohora igihugu ndetse bakanahasura. Ati “Amateka y’urugamba rwo kubobohra igihugu mu bukerarugendo ni igice gikomeye mu mateka n’umurage mu guteza imbere ubukerarugendo. Twateguye amahugurwa ku bayobora ba mukerarugendo ngo tubongerere ubumenyi kuri urwo ruhererekane. Hari ibyo bigira hano ariko bazajye no kuhasura kugira ngo bazafashe ba mukerarugendo mu buryo bwuzuye.” Umugaba w’Ingabo zirwanira mu kirere, Maj Gen Emmanuel Bayingana; yavuze ko kumenya amateka y’urugamba rwo kubohora igihugu bizatuma abo basobanurira by’umwihariko abakiri bato bamenya impamvu rwabayeho. Ati “Twishimiye gukorana n’abayobora ba mukerarrugendo, tubongerera ubumenyi ku mateka y’urugamba rwo kubohora igihugu no kubafasha kwigisha abakiri bato kumenya impamvu y’urwo rugamba.” Ubukerarugendo bushingiye ku mateka y’urugamba rwo kubohora igihugu, bwatangijwe ku mugaragaro muri Kanama 2019. Uruhererekane rw’uduce tubumabtiye amateka yo kubohora igihugu 1. Kagitumba (Entry Point), Matimba, Nyagatare 2. Nyabwishongwezi (Death of late Fred), Matimba, Nyagatare 3. Gabiro CTC (1st Barracks captured), Rwembogo, Gatsibo 4. Namuhemure Hill (1st T/Wing), Rwimiyaga, Nyagatare 5. Ryabega (Death place of late Senior Commanders), Nyagatare 6. Gikoba (RPA Seized Position), Tabagwe, Nyagatare 7. Shonga (1st strong enemy Position Defeated), Tabagwe, Nyagatare 8. Kabuga (1st Fundraising in 1992), Karama, Nyagatare 9. Nyagatare Town (1st City captured), Nyagatare 10. Kaborogota (157 CMF HQ), Tabagwe, Nyagatare 11. Gikagati (Barracks Location), Karama, Nyagatare 12. Karama (T/Wing), Karama, Nyagatare 13. Muhambo (7 CMF HQ), Gatunda, Nyagatare 14. Cyondo (B CMF HQ), Kiyombe, Nyagatare 15. Rushaki (Residence of CHC), Rushaki, Gicumbi 16. Mukarange (101 CMF HQ), Mukarange, Gicumbi 17. Mulindi (RPF/RPA HQ), Kaniga, Gicumbi 18. Kaniga (Radio Muhabura), Kaniga, Gicumbi 19. Cyumba, Cyumba, Gicumbi 20. Rubaya (Sick Bay HQ), Rubaya, Gicumbi 21. Bwisige, Gicumbi 22. Bungwe (Assembly Point 3rd Bn), Burera 23. Kivuye “Gatebe” (RPA Communications Center), Gatebe, Burera 24. Kivuye Sector (A CMF HQ), Kivuye, Burera 25. Runaba Parish (C CMF HQ), Butaro, Burera 26. Butaro Hospital (57 CMF HQ), Butaro, Burera 27. Ruhengeri (Prison), Muhoza, Musanze 28. Urugano (RPA Reorganization place), Nyange, Musanze 29. CND, Kimihurura, Gasabo"
2,imikino,sport,http://muhabura.rw/amakuru/sport/article/ferwafa-iti-rayon-sport-yaciwe-amande-na-caf-rayon-sport,"FERWAFA iti”Rayon sport yaciwe amande na CAF” naho Rayon Sport iti ni FERWAFA,ninde uri mukuri?","  Urujijo  rw’amande bivugwa ko CAF yaciye Rayon Sport rwamaze kuvaho n’ubwo FERWAFA na  Rayon Sport bitanaga bamwana,ariko ukuri guhari ni uko FERWAFA ariyo yaciwe ayo mande n’impuzamashyirahamwe y’umupira w’amaguru muri Afurika “CAF” nk’uko amategeko abigena. Ni nyuma y’uko iyi kipe yambara ubururu n’umweru yashinzwaga uburangare bw’amakosa yakozwe muri iri rushanwa irimo gukina rya Confederation CAF arimo iry’uko ikipe ya Rayon Sport itamenyesheje ishyirahamwe ry’umupira w’amaguru muri Kenya igihe izagendera muri icyo gihugu gukina n’ikipe yaho ya Gor’mahia ndetse n’iry’uko FERWAFA itashoboye gutanga televiziyo ishoboye yo kwerekana imikino  bityo ibyo bihano byose byaciwe FERWAFA. Ibyo bihano FERWAFA yaciwe harimo ibihumbi bitatu by’amadorari “$3,000” ndetse n’ibihumbi mirongo ine by’amadorari “$ 40’000” byo kwerekana imipira kuri za Televiziyo. Ese ukuri ni ukuhe hagati ya FERWAFA na Rayon Sport? Ukuri kuri Rayon Sport ni uko atariyo igomba kwishyura ayo mande kuko nta kipe yandikira ishyirahamwe ry’umupira w’amaguru ahubwo ishyirahamwe rigomba kwandikira irindi shyirahamwe maze rikabimenyesha ikipe yaryo. Byumvikana ko FERWAFA yagombaga kwandikira Ishyirahamwe ry’umupira w’amaguru muri Kenya irimenyesha igihe Rayon Sport izagerera muri icyo gihugu.Bityo ibihumbi bitatu by’amadorari bigomba kwishyurwa na FERWAFA aho kwishyurwa n’ikipe ya Rayon Sport. Kubyerekeranye n’ibihumbi mirongo ine by’amadorari nabyo bigomba kwishyurwa na FERWAFA kuko itashoboye gutanga tereviziyo ishoboye yo kwerekana imikino ya Confederation CAF kuko iri shyirahamwe ryasabye FERWAFA ngo itange tereviziyo ishoboye igomba kuzerekana imipira yose y’iri rushanwa maze FERWAFA itanga Televiziyo y’igihugu y’ikigo cya RBA ariko CAF yahise isanga ntabushobozi bwo kwerekana iyo mikino maze ihita yohereza Super Suport. Mu kubona ko RBA itujuje ibisabwa ngo yerekane iyo mikino iyerekana ku ngufu ntaburenganzira ibifitiye kandi CAF yari yaramaze kohereza Super Sport bityo FERWAFA igomba kwishyura ibyo bihumbi mirongo ine by’amadorari bizishyurwa tereviziyo igomba kwerekana iyo mikino. Ibi byose birasobanurwa neza n’ubutumwa ishyirahamwe ry’umupira w’amaguru muri Afurika CAF ryacishije kuri email bwemeza ko FERWAFA ariyo ikwiye kwishyura ayo mande angana n’ibihumbi mirongo ine na bitatu by’amadorari kuko haba kubyo kwerekana imipira niyo ibifite munshingano ndetse no kwandikira ishyirahamwe rigenzi ryayo. Gusa kubera ko hari amafaranga Rayon Sport yagenewe kubera ko yageze mu matsinda igahabwaho macye nk’uko bigenwa na CAF,bityo ayo niyo yabaye yishyuye uwo mwenda FERWAFA ibereyemo CAF nyuma Rayon Sport ikazishyuza FERWAFA ikayisubiza amafaranga yayo kuko atariyo [Rayon Sport] yahanwe. Yanditswe na Habarurema Djamali"
2,imikino,sport,http://muhabura.rw/amakuru/sport/article/romelu-lukaku-yakuyeho-agahigo-kari-gafitwe-n-umutoza-we,Romelu Lukaku yakuyeho agahigo kari gafitwe n’umutoza we Marc Wilmots," Romelu Lukaku yatsinze ibitego bibiri muri bitatu ikipe y’Igihugu y’Ububiligi yatsinze Irlendi aka kakaba ari agahigo yakuyeho kari gafitwe n’umutoza we u ikipe y’igihugu Marc Wilmots.. byari biherutse mu mwaka w’ 1998 ko umukinnyi w’ikipe y’igihugu ayitsindira ibitego bibiri mu irushanwa iryo ari ryo ryose ryo kurwego nkuru. Uwari uherutse ku bikora ni Wilmot sari nawe uru gutoza iyi kipe muri EURO. Nyuma yo gutsindwa umukino wa mbere n’ubutaliyani ibitego 2-0, ikipe y’igihugu y’Ububiligi kuri uyu wa18 niho yacecekesheje abayivugaga ho ubushobozi bucye.  Mu mukino  wari uwa kabiri mu itsinda. Ikipe y’Ububiligi yerekanye ari iya kabiri ku isi maze itsinda Irelendi ibitego 3-0 ku kibuga cya Bordeaux.Marc Wilmots umutoza w’ikipe y’igihugu y’ububiligi n’abasore be bari batangiye kwibazwaho numa gutakaza umukino wabo wa mbere batsinzwemo n’ubutaliyani 2-0, Gusa kuri ubu umutekano ni wose kuko basa nk’abari munzira berekeza muri 1/8. Basigaje umukino umwe bazakinamo na Sweden ya Zlatan Iblahimovic. Romelu Lukaku yarigaragaje cyane muri uyu mukino. Uyu musore yatsinze ibitego bibiri muri bitatu batsinze. Ni agahigo yakuyeho kari gafitwe n’umutoza we u ikipe y’igihugu Marc Wilmots.. byari biherutse mu mwaka w’ 1998 ko umukinnyi w’ikipe y’igihugu ayitsindira ibitego bibiri mu irushanwa iryo ari ryo ryose ryo kurwego nkuru. Uwari uherutse ku bikora ni Wilmot sari nawe uri gutoza iyi kipe muri EURO. Twabibutsa ko uyu Marc Wilmots yakiniye iyi kipe mbere yo kuyitoza akaba yarambaraga numero 7 mu mugongo.
 Marc Wilmots wakiniye ikipe y’Igihugu y’Ububili akayibera n’umutoza  Uyu musore usanzwe akiniraikipe ya Everton mu gihugu cy’Ubwongereza arifuzwa n’amakipe  hafi ya yose akomeye. Ku isonga hari ikipe ya Chelsea ari nayo yahozemo mbere yo kwirukanwa na Jose Mourihno akamutanga muri Everton. Kuri we ngo ni ikimenyetso cy’uko umusaruro uhari. Ati “ ibi byari abyarakozwe n’umutoza wange Wilmots muri 1998 abitsinda Mexico, na nge mbitsinze irilande, ni ibyishimo.” Byari ibyishimo byinshi kuk uyu musore w’imyaka 23 yaje no kurira ubwo yishimira igitego cye cya kabiri hamwe na murumuna we bakinana muri iyi kipe y’Ububiligi yitwa “amashitani atukura”Marc Wilmots





 Yanditswe na Rukundo Xaver/Muhabura.rw"
1,politiki,politic,http://kigalipost.com/Boris-Johnson-ni-we-watsindiye-kuba-Minisitiri-w-Intebe-w-Ubwongereza.html,"
Boris Johnson ni we watsindiye kuba Minisitiri w’Intebe w’Ubwongereza
"," Boris Johnson yatowe n’abarwanashyaka b’ishyaka rya Conservative ahita aba na Ministiri w’intebe w’Ubwongereza. Yatsinze Jeremy Hunt ku majwi 92.153 ku 46.656 ya Bwana Hunt. Bwana Boris wahoze ari umuyobozi w’umujyi wa London, azasimbura Theresa May ku mwanya wa minisitiri w’intebe ku wa Gatatu. Abarwanashyaka bagera ku bihumbi ijana na mirongo itandatu (160.000) bari bemerewe gutora ku bwitabire bwo ku kigero cya 87,4%. Ingano y’amajwi ya Bwana Johnson ingana na 66,4% yari hasi gato y’iya David Cameron yo muri 2005 yari kuri 67,6%. Inkuru ya BBC Gahuza"
5,imyidagaduro,entertainment,http://muhabura.rw/amakuru/imyidagaduro/article/kuba-umusitari-byanyibagije-kugira-urukundo-rw-ukuri-mr,Kuba umusitari byanyibagije kugira urukundo rw’ukuri. “Mr Blue”," Umuhanzi w’icyamamare mu njyana zitandukanye wamenyekanye mu ndirimbo nka “Mapozi”, “Joanita” n’izindi zitandukanye, Mr. Blue guturuka mu gihugu cya Tanzania aratangaza ko ubuzima bwa gisitari yabayemo bwamubereye inzitizi yo kuba yagira uwo agaragariza urukundo rw’ukuri maze bagere kure. Mu kiganiro kitwa The Playlist gica kuri radio yitwa Times FM yo mu gihugu cya Tanzania cyari cyatumiwemo Mr. Blue, uyu muhanzi yavuze ko kubera uburyo yari umusitari kandi akunzwe n’abantu benshi, ngo abakobwa benshi baramwifuzaga nawe nta kindi yakoraga kitari kwitoreramo abo yifuza maze bakagera ku ntego. Yavuze ko atashidikanya kuvuga ko icyo gihe yari umuhehesi wemewe. Yagize ati “icyo gihe wasangaga bizanye ubwabo, none nabaga ndi kumwe n’uyu ejo nkaba ndi kumwe n’undi, ejo nkumva undi arampamagaye ambwira ati ‘uranyibuka ko twri kumwe ejo?’ nkamubwira hoya sinkwibuka, kuko nabaga ndi kumwe n’abagera nibura ku icumi, ejo undi akaza nkamubwira nti tegereza ndacyari kumwe n’uyu. Akaba abizi kandi amubonye ariko ntagende akicara aho kugeza uwo turi kumwe agiye maze nawe nkamuha ikaze. Cyangwa se ugasanga araje nkamubwira nti uyu niwe nahisemo wowe genda. Akagenda ariko ejo akagaruka. Sinzi ari burozi bwoko ki nari narabahaye. Nakoze ubuhehesi bw’uburyo bwose butandukanye.” Mr. blue akaba yavuze ko muri abo bazagaiwe harimo n’abasitarikazi batandukanye atashatse kurondora amzina yabo bose bityo bikaba byaratumaga atabona umwanya wo kugira uwo yakunda cyangwa yarutisha abandi. Mr. Blue yakomeje atangaza ko: “Hari na benshi bazwi ndetse n’abatazwi twasohokanaga abandi ugasanga buzuye iwange nk’aho wagira hari amafranga ndi gutanga baje gufata. Nta gahenge bampaga ngo nange mpitemo uwo umutima wange wifuza guhorana iteka” Mu byamamare yabashije gutangaza byamwifuzaga harimo Wema Sepetu na Naj.

Yanditswe na Zihirambere Pacifique/Muhabura.rw"
7,ikoranabuhanga,technology,http://www.igihe.com/ikoranabuhanga/Hari-kugeragezwa-ikoranabuhanga-rishobora-kugoboka-abarimu-10-000-basezerewe-mu-kazi,Hatangiye gukoreshwa ikoranabuhanga ryitezweho kugoboka abarimu 10 000 bahagaritswe mu kazi," Iri koranabuhanga ryitezweho gutanga igisubizo ku kibazo cyatangiye kugaragara nyuma y’aho Inama y’Abaminisitiri yo ku wa 30 Mata 2020 igamije kwiga ku cyorezo cya COVID-19 n’ingamba zo gukomeza kukirwanya, ifashe umwanzuro ko amashuri azakomeza gufunga kugeza muri Nzeri. Aya makuru akimenyekana abanyeshuri batangiye kwibaza niba batagiye kudindira mu masomo yabo ndetse biba intandaro yo kubura akazi ku barimu bo mu mashuri yigenga kuko ibigo bakorera byahise bibahagarika. Kuva aba barimu bahagarikwa ntibasibye kugaragaza ko iki cyemezo cyagize ingaruka ku mibereho yabo. Mu rwego rwo kuziba icyuho, hifashishijwe ikoranabuhanga Loxotech yashyizeho urubuga rwitwa Homeskull. Binyuze kuri uru rubuga abarimu bazajya biyandikisha ubundi basabwe gutanga imyirondoro yabo igaragaza aho bigishije, nyuma yo kugenzurwa n’ikipe ifite ubumenyi buhagije mu burezi bigenwe niba bahabwa akazi cyangwa batagahabwa. Ku banyeshuri bifuza guhabwa aya masomo nabo bazajya bafungura konti kuri uru rubuga, ubundi batange amafaranga runaka azanifashishwa mu kwishyura abarimu. Amasomo azajya atangirwa kuri uru buga ni ayo mu mashuri abanza n’ayisumbuye ariko umwana akazajya aba afite uburenganzira bw’umubare runaka w’amasomo ashaka kwiga. Umwe mu bashinze uru rubuga Nshizirungu Olivier avuga ko ruzaba isoko y’akazi ku barimu. Yagize ati “Dushobora guha akazi abarimu ibihumbi 10, mu gihe abana baba bamaze kubyitabira, ntabwo tuzafata abarimu 10 000 bose ngo tubahere akazi icyarimwe abana bose bataramara kuza ku rubuga, uko bazajya biyongera niko tuzajya twongera n’umubare w’abarimu” Nshizirungu akomeza avuga ko uru rubuga rutaje gusimbura amashuri asanzwe. Yakomeje agira ati “Ni ubufasha turi gutanga ntabwo uru rubuga ruje gusimbura amashuri yari asanzwe, icyo rugiye gukora ni ugufasha abana kwiga kugira ngo bazajye gusubira mu mashuri bataratakaye.” Uru rubuga ruzanafasha abanyeshuri bifuza gukomeza amasomo yabo muri ibi bihe bya COVID-19 ariko bakaba bafite imbogamizi zo kubona abarimu cyane ko batabasanga mu rugo kuko bitemewe. Kuri Nshizirungu yemeza ko ubu buryo buzaba bufite umwihariko “ku rubuga rwacu umwana azajya agira ubushobozi bwo kwiga arebana na mwarimu hakoreshejwe ikoranabuhanga kandi amubaze ibibazo byose ashaka kumubaza ndetse mu gihe umwana azaba atabyumvise amashusho yafashwe azajya yibika abashe kongera kuyareba.” Yakomeje avuga hazajya hagenzurwa uburyo umwarimu yigisha “Mu gihe tubonye ko hari abarimu batari gutanga ibyo abanyeshuri babitezeho tuzabasaba kwikosora n’ibinanirana bibe byabaganisha mu gukurwaho.” Nshizirungu avuga ko ubu buryo buzorohereza abana bazaba bagiye gukora ibizamini bya Leta kuko amasomo yose bazaba barahawe azabikwa ahantu hamwe bakazajya babasha kuyasubiramo uko babishaka. Abarimu bazahabwa akazi ko kwigisha binyuze kuri uru rubuga bazajya babona umushahara udashobora kujya munsi y’ibihumbi 150 Frw ariko unashobora kwiyongera bitewe n’umubare w’amasomo n’abanyeshuri yigisha. Mu gihe gito uru rubuga rumaze rutangiye abanyeshuri 50 n’abarimu 15 batangiye kurukoresha."
2,imikino,sport,http://muhabura.rw/amakuru/sport/Perezida-Kagame-yagaragaje-ibyiyumviro-bye-ku-gusezera-kwa-Arsene-Wenger-ntagikombe-gikomeye-asigiye-ikipe-akunda,Perezida  Kagame  yagaragaje  ibyiyumviro bye  ku gusezera kwa Arsene Wenger  ntagikombe gikomeye asigiye ikipe ...," Umukunzi akaba  n’umufana  mukuru  w’ikipe ya Arsenal Perezida Paul Kagame yagaragaje ibyiyumviro bye k’ukuba Arsene Wenger asezeye ntagikombe gikomeye asigiye iyi kipe umukuru w’igihugu cy’u Rwanda akunda,Nyuma yo kutitwara neza ku ikipe ya Arsenal ibura amahirwe yo kugera ku mukino wa nyuma w’igikombe cy’i Burayi kizwi nka ‘Europa League’,aho yasezerewe muri ½ n’ikipe ya  Atletico Madrid yo muri Espagne. Wenger umaze imyaka 22 atoza Arsenal, aherutse gutangaza ko uyu mwaka w’imikino ari wo wa nyuma atoza iyi kipe y’amateka ku ruhando mpuzamahanga, ikundwa n’abatuye imigabane yose y’Isi, barimo na Perezida w’u Rwanda, Paul Kagame. Nyuma y’umukino waraye uhuje Arsenal na Atletico Madrid muri Espagne muri ½ cya Europa League, abakunzi bayo bamaze imyaka myinshi banyotewe igikombe cy’icyubahiro, ntibahishe amarangamutima yabo banenga ikipe ndetse n’umutoza Wenger ubasigiye amarira n’agahinda kenshi. Perezida Kagame usanzwe ari umufana ukomeye wa Arsenal, nawe abinyujije kuri Twitter, yanenze uburyo iyi kipe n’umutoza wayo bashoje nabi imyaka myinshi bamaranye, anenga ba nyiri ikipe ariko yizeza ko azakomeza kuyifana. Yagize ati “Igitekerezo cyanjye ku ikipe nkunda ya Arsenal, ikipe nziza mu mukino n’umutoza mwiza nka Arsene Wenger, uku si ko yakabaye irangiza igihe kirekire cy’amateka. Umutoza aragiye, ikipe ikomeje igihe cyayo nta gikombe. Ndacyari umufana wayo no mu gihe kizaza, gusa ndanenga ba nyir’ikipe.” Umukuru w’Igihugu ntiyahwemye kuvuga ko mu ikipe akunda hakenewe impinduka, yaba ku bantu cyangwa se ibintu bigomba guhinduka. Kuri iyi nshuro yongeye kugaragaza ko impinduka zigikenewe kandi niba hari n’izabaye atari zo zari zikenewe. Yagize ati “Nkuko nakunze kubivuga nk’umuntu uyikurikiranira hafi, hari ikintu cy’ibanze gikwiye guhinduka mu ikipe. Niba hari icyahindutse, ntabwo ari cyo cyari gikwiye. Ndifuriza ibyiza abakunzi ba Arsenal. Turacyakeneye ko Arsenal igaruka aho yahoze, aho yari mu makipe meza.” 
Perezida Kagame yagaragaje ibyiyumviro bye ku gusezera kwa Arsene Wenger ntagikombe gikomeye asigiye ikipe akunda Usibye kuba Perezida Kagame ari umufana wa Arsenal FC, ni n’umwe mu bayobozi bakunda umupira w’amaguru ndetse afite n’igikombe cyimwitirirwa cya Cecafa Kagame Cup. Mu 2014, Ikipe ya Arsenal yamugeneye impano azishyikirizwa na Tony Adams wahoze ari kapiteni wayo. Tony Adams yatangaje ko iyi kipe yamugeneye umupira wo gukina wa Arsenal, imuha imipira itatu yo kwambara ya Arsenal hariho umwe uriho amazina ye na numero imwe. Mu 2007 ubwo Perezida Kagame yizihizaga isabukuru y’imyaka 50 y’amavuko, umutoza Arsene Wenger yamuhaye impano y’idarapo ry’iyi kipe ririho imikono y’abakinnyi bose mu kumushimira. Mu Ukwakira 2013, Perezida Kagame yari ku kibuga cya Arsenal, Emirates, ubwo iyi yatsindaga Napoli ibitego 2-0 mu mikino ya UEFA Champions league. Ni umufana wa Arsenal kuva mu 1996, aho avuga ko ayikundira umukino mwiza ikina yatsinda cyangwa igatsindwa. Wenger w’imyaka 68 yafashije iyi kipe gutwara ibikombe bitatu bya shampiyona n’ibikombe birindwi bya FA. Uyu mugabo yanakoze amateka yo gutwara igikombe cya shampiyona ikipe ye idatsinzwe, mu 2003-04, aba umutoza wa mbere ubikoze guhera mu 1888-89. Ku mugabane w’u Burayi ntacyo asigiye Arsenal kuko kure yabashije kugera ni ku mukino wa nyuma wa UEFA Champions League, mu 2006 ubwo yatsindwaga na FC Barcelona ibitego 2-1 Yanditswe na Habarurema Djamali"
11,iyobokamana,religion,http://muhabura.rw/amakuru/iyobokamana/article/ku-myaka-86-y-amavuko-umucyecuru-yerekeje-mu-mutambagiro,Ku myaka 86 y’amavuko umucyecuru yagiye i Maka gukora umutambagiro mutagatifu," Umukecuru witwa Amina Mukanduhura atuye mu Nkoto mu karere ka Kamonyi hafi y’umujyi wa Kigali, ni umwe mu bayoboke b’idini ya Islamu 85 bahagurutse i Kigali mu ijoro ryo ku cyumweru berekeza i Maka muri Arabiya Sawudite mu mutambagiro mutagatifu (Hidja). Mukanduhura ugendera ku kabando kubera ko ubona afite intege nke yavutse mu 1933, kuri ubu akaba afite imyaka 86 y’amavuko. Avuga ko n’ubwo atuye mu Nkoto ariko iwe nyirizina ngo ni i Nyarugenge ahitwa ku Mucyo. Bwa mbere agiye gukora Hidja,ngo yashatse kujyayo kera  ariko ntibyamukundira, none ngo kuri ubu akaba yishimiye ko abashije kujyayo. Gusa avuga ko ibyishimo bye bitaba byinshi kubera ko ataramenya niba agerayo amahoro.  Amina ati “Ubu se urambaza ibyishimo mfite, nari namenya ko ngerayo?” Uyu mukambwe avuga ko yatangiye gutegura kujya muri uwo mutambagiro mutagatifu akiri urubyiruko ariko amafaranga bisaba ntabashe kuyabona. Kuri iyi nshuro kugira ngo abashe kujyayo, ngo yagurishije akarima ka se, aherutse gutsindira nyuma y’igihe kirekire yari amaze akaburana. Ati “Ngiye i Maka kuko ari ku butaka bw’intumwa zacu. Imana yavuze ko Umusilamu uzapfa yarageze i Maka azapfa neza, ko Imana izamwakira neza kandi ikamwishimira. Ningerayo ndatekerereza Imana ibyanjye kandi irabizi.” Uwo mukecuru avuga ko amaze igihe mu idini ya Islamu kuko mu 1952 yari Umuslamu. Ati “Icyo nabwira abantu ni ugukunda Imana kuko ngeze aha ku bwayo."" Kujya i Maka mu mutambagiro mutagatifu bisaba ubushobozi bwa miliyoni zisaga eshatu z’Amafaranga y’u Rwanda ku muntu umwe. Abagera kuri 85 barimo abagore 48 n’abagabo 37 bahagurutse mu Rwanda berekeje i Maka kuri iyi nshuro. Umukuru muri bo ni Amina Mukanduhura w’imyaka 86 naho umuto afite imyaka 20 y’amavuko. Indege ibavana i Kanombe ku kibuga cy’indege yahagurutse saa 00:00 mu ijoro ryakeye aho biteganijwe ko bakazagaruka mu Rwanda tariki 25 Kanama 2019. Hakunze kuvugwa ibibazo by’umutekano muke n’umubyigano ukabije ku baba bitabiriye uyu mutambagiro mutagatifu, hakaba n’igihe biviramo bamwe mu bawitabiriye kuhasiga ubuzima. Kuba hakunze kuvugwa umutekano mucye utewe n’umubyigano w’ababa bitabiriye iki gikorwa bikaba byatuma hari n’abahasiga ubuzima,abayoboye iri tsinda batanze ikizere ko nta mpungenge z’umutekano wabo bafite kubera ko babanje kubahugura mbere yo guhaguruka uko bagomba kwitwara.Ikindi kandi ngo mu gucyemura iki kibazo ngo amacumbi bazabamo yegereye umusigiti w’i Maka. Gukora umutambagiro mutagatifu (Hidja) biri mu nkingi eshanu za Islamu.Umuyisilamu wese ubifitiye ubushobozi asabwa gukora umutambagiro mutagatifu ubera i Maka muri Arabiya Sawudite nibura inshuro imwe mu buzima bwe. Yanditswe na Habarurema Djamali"
14,urukundo,relationship,http://muhabura.rw/amakuru/urukundo/article/inkuru-ndende-y-urukundo-amaherezo-igice-17,Inkuru ndende y’urukundo “Amaherezo” igice 17, Akenshi mu rukundo habamo ibyishimo bidasanzwe kimwe n’uko ibigeragezo iyo byageze mu rukundo ahanini usanga bake aribo babasha kubyihanganira no kubyakira ariko ugasanga abandi bikabananira guhagarara ku cyemezo bahisemo cyo kujya mu rukundo. Duherukana Sifa na Jado ibyabo ari uburyohe kuko bari bamaze kwiyunga ndetse bameranye neza bishoboka gusa ku rundi ruhande Sifa yari yageze I wabo biba ibibazo ariko ntago twaje kumenya uko byaje kurangira niba yarabashije kubasobanurira impamvu yamuteye gutinda akagera n’ubwo arara adatashye. Reka agace gakurikiraho katumare amatsiko ..…..Sifa arara atarara atashye uwo munsi ataha bukeye bwaho ndetse ageze n’iwabo murugo bashaka no kumutuka bamubaza impamvu ataraye atashye kuburyo papa we yahise amurakarira cyane ariko nyine birumviaka ko ntakundi byari kugenda yarihanganye Sifa nawe afunga umwuka bakamubaza aho yaraye akababwira ati ni kumwana twigana kuko nageze Nyabugogo nkabona burije cyane ntabasha kubona imodoka intahana murugo mpitamo kujyana n’uwo mwana. Ubwo nyine ntago byateje impagarara cyane kuko babyemeye ntibakomeze kubimubaza cyane. Ubwo iyo minsi yose Sifa na Jado bakomeje kujya bavuganira kuri telephone nk’uko bisanzwe ndetse iyo vacance yarinze irangira batongeye guhura amaso ku maso kubera ko nyine Sifa atabaga muri Kigali kandi na Jado ntago yari yakagira amafaranga menshi yo kuba yajya asura Sifa mu ntara umunsi ku munsi ubwo iyo vacance nyine yaje kurangira kuko Sifa yari agiye mu gihembwe cya kabiri mu mwaka wa gatandatu ubwo nyine ari Jado nawe yabaga muri Kigali ntago yari akiri umunyeshuli kuko yari yarasoje amashuli gusa muri iyo minsi yari atarongera kubona akazi. Sasa Sifa yanyuze aho Jado yabaga nyine agiye kujya ku ishuli kuko Jado yari asigaye yibana ariko abana n’abandibatipe ubwo nyine birumvikana ko Sifa yagombaga kurara nyine akaraza Umugabo we. Ubwo sasa yararaye ubundi bukeye ajya ku ishuli ndetse binatuma agerayo yaratinze ariko kuberako ku ishuli bari bari mu bujyanye no gususha(Kuzuza amafishi y’abanyeshuli bazakora ikizamini cya Leta) ubwo yageze ku ishuli asanga hari icyangombwa kimwe yibagiriwe mu rugo ndetse bimusaba ko agaruka I Kigali kugifata ubwo nyuma yagarutse I Kigali arongera abonana na Jado ndetse yanamaze iminsi igera nko kuri itatu aba muri famille  ubwo icyo cyangombwa amaze kukibona arongera asubira ku ishuli. Rero kubera ko muri icyo gihembwe mo hagati mu kwezi kwa karindwi aribwo Sifa yabaga agomba kuzagira Isabukuru kandi birumvikana ko bwari ubwambere we na Jado umwe agiye kugira isabukuru bari kumwe ariko nanone Jado we ashaka ko…… Agace gakurikira ntucikwe Yanditswe na Akayezu Snappy/Muhabura.rw
5,imyidagaduro,entertainment,http://muhabura.rw/amakuru/imyidagaduro/article/knowless-yabwiye-yego-ishimwe-clement-umukunzi-we-w-igihe,"Knowless yabwiye YEGO Ishimwe Clement, umukunzi we w’igihe kirekire"," Bamwe bati amaherezo y’inzira ni mu nzu abandi nabo bakavuga menshi bashaka ajyanye n’Ibyifuzo byabo gusa ayavuzwe kuri Butera Knowless umuhanzikazi uzwi hano mu Rwanda hamwe na Producer Ishimwe Clement ni menshi none aranze baye impamo kuri ubu bakaba bashyize ahagaragara iby’urukundo rwabo ndetse bagaragaje n’aho ruberekeza mu gihe kizaza bari kumwe n’Umugore n’Umugabo.
 Knowless na Clement ni abakunzi b’igihe kirekire bakundanye bacenga inshuti zabo, bakihisha cyane amaso y’itangazamakuru ngo batavumburwa ko bari mu rukundo. Amacenga no kujijisha bya hato na hato, kuterura ngo hamenyekane mu by’ukuri uko byifashe nibyo byaranze urukundo rwabo kuva muri 2011 kugeza kuwa 27 Gicurasi 2016 ubwo bimenyekanye ko bagiye kurushinga byeruye. Mu ijoro ryacyeye, habaye umuhango ukomeye ugaragaza ipfundo ry’urukundo rwa Producer Ishimwe Clement na Knowless. Umusore yabitangaje byeruye mu maso y’inshuti n’abavandimwe, anahita asaba Butera Knowless ko yakwemera akazamubera umugore undi ntiyazuyaza aravuga ati “YEGO”! Ni mu birori byabereye muri Kigali City Tower, aba bombi bari batumiye inshuti zabo za hafi ndetse hari n’abahanzi bose bo muri Kina Music Tom Close n’umugore we, TMC na Platini bagize Dream Boyz, Aline Gahongayire, Christopher n’abandi bakorana bya hafi. Inshuti magara ya Producer Clement [itifuje ko dutangaza izina] yabwiye IGIHE ko bateguye uyu muhango mu ibanga rikomeye ndetse birinze ko hagira umunyamakuru uhatunguka ngo hato bitabyuka byasakaye mu itangazamakuru ry’u Rwanda kandi bashaka kuzagera ku munsi w’ubukwe bikiri ibanga. Ati “Sha hari inshuti zabo gusa, nabonyemo n’abahanzi bo muri Kina Music bariya baririmbana na Knowless. Nyine twari twagiye muri Century Cinema, twabanje tureba filime mu kanya gato bazimya amatara bacuranga indirimbo Knowless na Clement bakunda hanyuma nyine umusore ahita ashinga ivi amusaba ko yazamubera umugore.” Nta muntu wari wemerewe gufata amafoto muri ibi birori, bari bafite umufotozi wabo bwite bateguye mu kwirinda ko hagira ifoto ibacika ikajya hanze. Knowless na Clement ngo bari gutegura ubukwe mu ibanga rikomeye gusa ngo bizwi n’inshuti zabo gusa ndetse buzataha bitaranze Kanama 2016. Ati “Ubukwe ni vuba cyane! Ntabyo muzi se? Ubukwe ni mu kwezi kwa munani itariki sinyibuka.”



Yanditswe na Akayezu Snappy/Muhabura.rw"
2,imikino,sport,http://muhabura.rw/amakuru/sport/article/ngoma-kung-fu-karate-umwe-mu-mikino-yahinduye-byinshi-ku,Ngoma:  Kung-fu  Karate   ya hinduye  byinshi  ku bana," Mu gikorwa  cyo  Kumurika  imidari  begukanye  mu  marushanwa  atandukanye, abakina  umukino  wa Kung-fu  Kararete  mu  karere  ka Ngoma  bibumbiye  muri club yitwa  Black  Eagle,Muri sale y’Akarere imbere y’Ababyeyi  babo  ndetse  n’Abayobozi  batandukanye  bagaragaje  ko  uwo  mukino  wateye imbere  ari nako  ababyeyi  bafite  abana  muri  iryo  tsinda ,bishimira  impinduka  nziza  abana  babo  bagize  harimo  kutarwaragurika, Ikinyabupfura  ndetse  no  gutsinda  neza  Mu’ishuri bitandukanye  na  mbere.
 Wari  umuhango  wo  kwambika  k’umugaragaro  abana  bakina umukino wa Kung-fu  bibumbiye mu’itsinda  ryitwa  Black  Eagle  ribarizwa mu karere. Nkuko  byagiye  bigarukwaho  n’Ababyeyi  barerera  muri  iryo  tsinda  harimo na Meya  w’akarere ka Ngoma ,nuko  bishimira ibyiza  uwo mukino  watumye  abana  babo  bageraho  kandi  by’ingenzi.  Uwitwa  Ndagijimana  j. Damascene yabitangarije  Muhabura.rw,ngo umwana  we  byatumye  ajijuka  kuburyo atakitinya, byamurinze  indwara  ndetse  n’ibindi  byinshi  yungukiyemo  muri  uwo  mukino  aho yagize  ati”Iyo ndebye  ntaburwayi  akunda  kugira  nk’ibyo  kurwaragurika  nka  mbere,mbona  n’amasomo  ayatsinda,nkabona  byaratumye  abasha  kujijuka  ubundi  mbere  yabaga  acecetse  cyane  ariko  ubona  ntakibazo  afite”.  asaba  abandi  babyeyi  ko  bakitabira  gushyira  abana babo  muri uwo  mukino. Havugimana  Emmanuel,Directeur  tekinike  w’umukino  wa   Kung-fu  Ku  rwego  rw’igihugu ,Yashimiye  akarere  ka  Ngoma  aho  yakomeje  avuga  ko  ariko  karere  Gakunze  kwegukana  imyanya  ya  Mbere  mu  amarushanwa  y’i Gihugu  aho  kegukana  ibihembo  byinshi  kurusha  ubundi  burere,agira ati”Muturere  dukorana  twose,  urebye  Ngoma  iza  ku mwanya  wambere  cyane  cyane  ko  bafitemo  abana  benshi   kandi  umukino  wacu  wubakiye  ku  bana  bato cyane  kuko  aribo  bazawukora  igihe  kinini,rero  abandi  baza  inyuma  ya  Ngoma  ni  umugi  wa  Kigali  kuko  uturere  twawo  natwo  turitabira  cyane”.  Akomeza  ashishikariza n’abantu  bakuru  ko bakitabira  umukino  aho  ukinwa  n’abafite  kuva  ku myaka  kuva kuri 4 kugeza  ku myaka  100.ndetse  ngo ni  umukino  wigisha  ikinyabupfura. Mu’ ijambo  Umuyobozi   w’akarere  ka Ngoma  Nambaje  Aphrodis, yageje  kubari  bitabiriye ibyo birori,yatangiye ashimira ababiteguye  cyane  cyane  Black Eagles  ndetse  n’ishyirahamwe  ry’umukino wa Kung-fu  kuberako bafasha  ababyeyi gutoza abana umuco n’indangagaciro  na kirazira by’umuco  nyarwanda. Yongera  gushimira club eagle s ishema  ikomeje  guhesha  agaciro  akarere  asaba  nayandi  matsinda y’imikino  kurebera  kuri  iryo tsinda agira ati”Bariya bana bamaze gutwara imidari yo murwego mpuzamahanga,mugihe izindi discipline zishobora  kugenda  tukazategereza  ibikombe  tukabiheba,ababana  ba  kung-fu bamaze gutwara imidari  yo murwego  rwa  east  Africa” Yogeraho ko ibyo bihembo byose bya zamuye izana rya Ngoma agira ati”Niba black eagles  yarazanye imidari ine ivuye muri ayo marushanwa ya east africa,kandi  ikaba ibarizwa mu karere ka Ngoma,it’s our brand name!,ni izina rya Ngoma ryazamuwe muri east Africa.” 
 Asoza ashimira ababyeyi  bagize neza kubyarira u Rwanda kuko bari guhesha akarere bavukamo ndetse n’u Rwanda. Yanditswe na Habarurema Djamali/Muhabura.rw Ngoma
"
2,imikino,sport,http://muhabura.rw/amakuru/sport/article/rugwiro-herve-ari-mu-maboko-ya-rib-ya-rubavu,Rugwiro Herve ari mu maboko ya RIB ya Rubavu," Rugwiro Herve myugariro wa Rayon Sports n’Amavubi kuri ubu amakuru amuvugwaho  ni uko afungiwe kuri sitasiyo ya RIB yo mu karere ka Rubavu nyuma yo gufatirwa ku mupaka muto w’u Rwanda na Repubulika Iharanira Demokarasi ya Congo avuye muri ki gihugu agaruka mu Rwanda.

 Amakuru ava mu karere ka Rubavu arahamya ko uyu mugabo yafashwe ava muri DR Congo agaruka mu Rwanda bityo rero urweg rw’iperereza rukaba rwamufashe kugira ngo ahatwe ibibazo anasobanure aho yakuye indangamuntu ya DR Congo igaragaza ko yavukiye i Masisi. 
 Chief editor Muhabura.rw"
14,urukundo,relationship,http://muhabura.rw/amakuru/urukundo/article/amabanga-4-utagomba-kumenera-umuhungu-mukundana,Amabanga  4 utagomba kumenera umuhungu mukundana," Hari amabanga umukobwa aba atagomba kumenera umuhungu bakundana, kandi atari ukumwanga ahubwo kugira ngo bitaba byabaviramo intandaro yo gutandukana,kuko ushobora kubimubwira akabifata nabi cyangwa akumva ko atazagushobora.
  1.Amateka y’abahungu mwakundanye:  si byiza kpo umukobwa bwira umuhungu bakundana amateka ye yo mu rukundo ngo ashyiremo nuko yabanaga nabo mu rukundo rwabo cyangwa ngo usange ahora abavuga ibigwi.ibi bishobora kurakaza umuhungu cyangwa kumva ko ubwo ukibuka ibihe byiza mwagiranga akibakunda cyangwa hari ahandi mwaba muhurira.  2.Abahungu bagutereta:  si ngombwa ko ubwira umuhungu mukundana uko abahungu baba bakwirukaho bagutereta nubwo yaba abikeka kuko nawe ntaba ayobewe ko umukobwa ahora ateretwa.  3.Abo mwaba mwararyamanye :  kirazira kubwira umuhungu mukundana ko uwo mwabanje gukundana mwajyaga muryamana cyangwa ngo umuratire uko mwaryoshyaga urukundo rwanyu, kuko bihita bimugaragariza ko utari umunyangeso nziza.Ahubwo niyo waba warigeze ubikora bibe ibanga ryawe cyangwa nunabimubwira umubwira ko wacitswe ariko ko wihannye kuko waguye mu cyaha,nabwo bitewe n’uburyo mubanye kandi ubanze umenyeniba kubimubwira nta bibazo byateza.  4.Uburyo ukunda imibonano mpuzabitsina: niba warigeze kuba wagira imyitwarire itari myiza,ukaba wararanzwe no kuryamana cyane n’umuhungu mwabanje gukundana,si byiza ko uganiriza umuhungu mukundana ko ukunda kuryamana n’abahungu kuko ahita akubonamo ikindi kintu akagufata nk’uwiyandarika,cyangwa nta no kwiyubaha uba ugira muri wowe. Ibi ni amabanga ugomba kugumana muri wowe ntuyabwire umuhungu muri mu rukundo kuko bishobora kumutera umutima mubi akumva ko nta mukobwa muzima ukurimo kubera amabanga wamumeneye,kandi byanaba ngombwa ko ubimubwira ukabanza kureba neza niba nta kibazo bimuteza ukurikije uko mubanye.

Yanditswe na Ubwanditsi/Muhabura.rw"
14,urukundo,relationship,http://www.igihe.com/abantu/kubaho/urukundo/article/amagambo-ashize-ivuga-indirimbo-ziririmbirwa-umugeni-w-i-gicumbi-amafoto-na,Amagambo ashize ivuga! Indirimbo ziririmbirwa umugeni w’i Gicumbi (Amafoto na Video)," Ibirori by’isezerano ryo gushyingirwa akenshi bifatwa nk’imboneka rimwe ku miryango y’abashyingiwe n’abashyingiye dore ko ahenshi aribwo umusore n’umukobwa bemererwa kwitwa umugore n’umugabo ndetse kuva ubwo bakemererwa kubana mu nzu. Ku munsi w’ibirori abafite amikoro bifashisha imodoka zihenze n’izoroheje mu gutwara abageni n’abitabiriye ibirori gusa mu bice by’icyaro ho usanga biba bitoroshye ari nayo mpamvu usanga bahitamo kugenda n’amaguru ndetse ahenshi ugasanga bagira uburyo bagenda baririmba indirimbo zitandukanye iyo bari ku rugendo. Uburyo bwo kwizihiza ibirori butandukana akenshi bitewe n’agace cyangwa akarere ba nyiri ukubikora bavukamo cyangwa babarizwamo. Urugero nko mu bice bitandukanye by’Akarere ka Gicumbi by’umwihariko mu cyaro, usanga ku munsi w’ubukwe umusore abyuka agaherekezwa n’imiryango akajya iwabo w’umukobwa gusaba no gukwa nyuma bakamuha umugeni agahita amufata ukuboko bakerekeza ku rusengero gusezerana imbere y’Imana. Aha ibijyanye no gusezerana mu mategeko, ibyitwa gutera igikumwe biba byarabaye mbere. Ahagana saa saba n’igice z’igicamunsi cyo kuri uyu wa Kane tariki 22 Kanama 2019, mu muhanda unyura mu Murenge wa Nyankenke werekeza ku rusengero rwa EAR Paruwasi Rugambwa, byari ibirori n’ibyishimo bidasanzwe ku bari baherekeje Iyamuremye Théophile na Ukobukeye bagiye guhamya isezerano ryabo imbere y’Imana n’abantu. Iyamuremye na Ukobukeye bari basanzwe babana dore ko banafitanye abana batatu gusa nk’uko abo basengana babibwiye IGIHE ngo iyo bagiye gusezerana bitwa ‘Abagarukiramana’. Ubwo bari mu muhanda bajya gusezerana bagendaga baririmba indirimbo itangaje aho bagendaga bavuga ngo “Birabaye, birabaye weee... Amagambo ashize ivuga we, birabaye...! Bamwe mu batashye ubu bukwe babwiye IGIHE ko ari ibisanzwe mu muco wabo ko iyo baherekeje umugeni agiye gushyingirwa cyangwa bagiye guhamya isezerano bagenda bamuririmbira. Bizimana Aimable utuye mu Mudugudu wa Nturo, Akagari ka Yaramba mu Murenge wa Nyankenke yavuze ko “kuririmba kuriya ni ibyishimo by’ubukwe, kandi ni ibisanzwe mu muco wacu.” Amafoto: Himbaza Pacifique Video: Kazungu Armand"
5,imyidagaduro,entertainment,http://www.igihe.com/imyidagaduro/article/abaririmbyi-bakomeye-mu-makorali-yo-muri-kiliziya-gatolika-bahuriye-mu-ndirimbo,Abaririmbyi bakomeye mu makorali yo muri Kiliziya Gatolika bahuriye mu ndirimbo," Iyi ndirimbo bahuriyemo yitwa ‘Twaje Mana Yacu’ yahimbwe na Padiri Hakolimana Jean ubarizwa muri Espagne. Emmy Pro wagize igitekerezo cyo gukora iyi ndirimbo yabwiye IGIHE ko yatangiye umushinga wo kujya ahuriza mu ndirimbo imwe bamwe mu baririmbyi bakomeye bo muri Kiliziya Gatolika. Ati “Bitewe n’amakorali menshi nkorera indirimbo nagiye mpura n’abaririmbyi bazigize b’abahanga numva ngize igitekerezo cy’uko umunsi umwe nzabahuriza mu ndirimbo abantu bakumva uburyohe bw’umuziki w’abahanga.” Yakomeje ati “ ’Twaje Mana yacu’ ni indirimbo nkunda cyane ndetse hari n’abandi bantu basanzwe bayikunda kubera amagambo meza ayigize ndetse n’umuziki mwiza wumvikanamo. Nifuje rero ko aba baririmbyi bamfasha ikongera gutanga ibyishimo.” Iyi ndirimbo irimo Padiri Hakolimana Jean wayihimbye , uba muri Espagne aho ari Chanoine, akaba na Perezida wa Bazilika ya Mutagatifu Mariya wa Manresa; irimo kandi Eugène Havugimana ndetse n’umuzungu witwa Shaprov babarizwa mu Butaliyani. Hagaragaramo kandi Nyituriki Nizeyimana Denis, umuririmbyi ukomeye wahimbye indirimbo ‘Gikundiro’ ya Rayon Sport, ‘Gitinyiro’ ya APR FC n’izindi na Irakoze Nicole umuririmbyi Choeur International akaba n’umuhanga ufite impamyabumenyi y’ikirenga mu muziki. Harimo Cyriaque Ngoboka wo muri Chorale Christus Regnat, Iraguha Alain Marius, Karangwa Fabrice, Kamanzi Henry Prosper na Niyonkuru Fabrice babarizwa mu itsinda The Bright Five Singers, Dr Aristote Hakizimana umuganga, umuhanzi akaba n’umuririmbyi muri Chœur International, Niyobuhungiro Donat umucuranzi wa Christus Regnat ndetse n’umuhanzi, Kamana Marius na Iyakaremye Samuel bo muri chorale Inyange za Mariya. Assoumpta [Dudu] umuririmbyikazi wo muri Chorale La Fraternité, Gloria umuririmbyikazi wa Chorale St Paul Kicukiro na Iratwibuka Salome wa Chorale de Kigali, Isimbi umuririmbyi wa Christus Regnat, Intaramirwa Christelle umuririmbyikazi wa Chorale St Paul Kicukiro, umuhanzikazi Senga Diane, Ruzigamanzi Robert Bellarmin, umunyamuziki ukomeye cyane muri Gatolika: yahimbye indirimbo nyinshi zirimo ‘Umugisha Utagimba’, ‘Ukuboko K’uhoraho’ n’izindi; ubu aririmba muri Chorale Harmonic Voices na Niyonzima Oreste usanzwe ari umucuranzi wa Christus Regnat, Chœur International ndetse na Chorale le Bon Berger. Iyi ndirimbo mu buryo bw’amajwi yakozwe na Emmy Pro muri studio ye ‘Universal Records’ n’aho amashusho akorwa na Aime pride nawe wo muri iyi studio. Iyi ndirimbo ‘Twaje Mana yacu’ ije ikurikira indi yitwa ‘Mana idukunda byahebuje’ yaririmbwemo n’abaririmbyi bakomeye muri kiliziya Gatolika n’ubundi biganjemo abo muri aya makorali twavuze."
7,ikoranabuhanga,technology,http://www.igihe.com/ikoranabuhanga/article/ikoranabuhanga-rya-tap-go-rigeze-kure-rinozwa-ngo-risakazwe-mu-gihugu-hose,Ikoranabuhanga rya Tap&Go rigeze kure rinozwa ngo risakazwe mu gihugu hose," Serivizi zo gutwara abantu mu modoka niho hakunze kugaragara cyane ihererekanya ry’amafaranga, gusa mu Mujyi wa Kigali ho byaracitse kuko abakoresha imodoka rusange bashyiriweho amakarita azwi nka Tap&Go aho umuntu ayishyira ku modoka akagenda, ikibazo kikaba kikigaragara cyane ku modoka zikora ingendo mu Ntara. Urwego Ngenzuramikorere RURA, rwavuze ko iyi gahunda y’ikoranabuhanga imaze kugezwa hamwe na mu gihugu ariko bagikomeje kuyinoza kugira ngo abantu bareke guhererekanya amafaranga hirindwa icyorezo cya Coronavirus. Umuyobozi Mukuru wa RURA, Lt Col Patrick Nyirishema, yabwiye itangazamakuru ati “No mu Ntara iryo koranabuhanga ryarahageze gusa iki cyorezo cyaje bitarakwirakwiza mu ngendo zose, gusa nk’ubu abantu bagana mu Majyaruguru mu nzira zijya i Musanze, Rubavu cyangwa se ujya i Huye uvuye i Kigali birakora, muri make ahantu hamwe na hamwe mu gihugu rirakoreshwa, turimo kureba uko ryakwirakwizwa n’ahandi ritaragera kugira ngo aho bagikoresha amafaranga biveho.” Yavuze ko uburyo ryateganyijwe ari uko bigenda bitandukanaho gato n’uko bimeze mu Mujyi Kigali. Ati “Ubundi ingendo zo mu Ntara uko ziteye ni uko umuntu agura itike akava wenda i Kigali akajya i Musanze, turimo kureba uko byahuzwa n’irikoreshwa i Kigali, ariko hakaba hanabaho gukoresha telefoni ku buryo nayo yajya ikora nk’ikarita kandi iryo koranabuhanga tumaze kurigera kure.” Niba umuntu ashaka kujya nk’i Rubavu azajya afata telefone ye ashake Porogaramu ya Tap&Go yinjiremo hanyuma ufungure konti akoresheje amazina na nimero za telefone, abone aho kugurira itike bitewe n’aho agiye. Yongeyeho ati “Twagiye kwinjira mu cyorezo cya Coronavirus hari byinshi bimaze gukorwa nubwo byose byari bitarajya ahagaragara, ubu twongeye kubisubukura kugira ngo tubyihutishe, icyo twifuza ni uko mu minsi iri imbere abantu bava mu gukoresha amafaranga mu ntoki.” Yavuze ko ibi bitazakorwa gusa ku modoka ahubwo RURA iteganya ko mu gihe moto zizaba zitangiye gukora, harebwa uko abantu bazajya bakoresha amatelefoni bakishyura. Hashize imyaka irenga ine mu Rwanda hatangiye uburyo bwo kwishyura ingendo hakoreshejwe ikoranabuhanga rizwi nka Tap&Go. Ryakemuye byinshi, rinanoza imitangire ya serivisi mu gutwara abantu."
14,urukundo,relationship,http://muhabura.rw/amakuru/urukundo/article/menya-uburyo-wakoresha-mugusaba-imbabazi-umukunzi-wawe,Menya uburyo wakoresha mugusaba imbabazi umukunzi wawe," Mu gihe wakosheje akenshi ukenera gusaba imbabazi uwo wahemukiye cyangwa
wakoshereje, ahanini ntabwo gusaba imbabazi ari  abantu bose babishobora
ariko akenshi iyo usabye umuntu imbabazi ashabora kukubabarira
akabikwereka ko akubabariye ariko akenshi n’iyo atabikweretse burya
agera hirya akicira urubanza mu mutima we kuburyo umutima uhita
umuhatira kukubabarira.


Mu gihe wa kosheje akenshi ukenera gusaba imbabazi uwo wahemukiye cyangwawakoshereje Ikindi kandi gusaba imbabazi si ibintu bikorwa uko umuntu abyumva
ahubwo burya gusaba imbabazi nabyo bigira uburyo bikorwa mo ahanini
ugendeye kuburemere bw’ikosa ryakozwe n’uburyo ryakozwe mo. Izi rero ni inama MUHABURA.RW Yaguteguriye zizagufasha kwaka umukunzi wawe imbabazi kandi
akaziguha n’umutima mwiza. 1.Banza wihe imbabazi ubwawe:   Ubundi muri wowe manza umenye niba koko
uwo mukunzi wawe wababaje ushaka ko aguha imbabazi kandi umanze wumve
muri wowe ko wakoze amakosa hanyuma ubone kwaka imbabazi ikindi kandi
wowe umenye amakosa yawe n’uburyo ugomba gusobanura ko utazongera
gusubira ukundi. Ndakwizeza ko nyuma y’ibyo nuramuka ugiye imbere
y’umukunzi wawe kumwaka imbabazi n’ubwo atazakubabarira wowe uzasigara
ntakintu wishinja. 2.Tegereza umwanya ukwiye:  Burya ntago igihe cyose wakoshereje umuntu
cyane cyane abakobwa burya bakunda umuntu ubatwara neza kandi agakora
ikintu mumwanya wacyo rero niba umukunzi wawe wamubabaje jya witonda
umureke amanze acururuke wenda ase n’ubyibagirwa hanyuma wowe ufate
umwanya wawe umwicaze ahantu hatuje kandi hari bumushimishe ubundi
ubone umubwira neza amakosa yawe usabira imbabazi aha ndakwizeza
azaguha imbabazi. 3.Tegura ibisubizo byuje ikinyabupfura:    Umuhanga umwe yaravuze ati
ijambo ryiza ritaha kumutima ninayo mpamvu rero nujya utegura kuganira
n’umuntu jya umanza utegure bimwe mu bibazo arakubaza kandi witoze
uburyo ushobora kumusubiza mukinyabupfura akishima ndetse akabona ko
uri impfura kuburyo nawe yibaza icyari cyaguteye kumukorera amakosa
ndetse agahita abona ko utabikoze wabigambiriye ahubwo wacitswe. 4.Oroshya ikibazo:   Burya usaba ngo ntago wagakwiye gutegeka ni
kubw’iyo mpamvu rero niba uri gusa imbabazi ugomba guca bugufi kandi
ugatuza ni nabwo utanga imbabazi abona ko udafite umugambi wo
kuzasubira hanyuma nawe agahita aguha imbabazi muburyo bwihuse kandi
bworoshye. 5.Kumuha umwanya igihe awushaka:    Aha iyo uri kuganira n’umukunzi wawe
ukabona ko afite icyo ashaka kukubwirajya uceceka umuhe umwanya nawe
abashe kuvuga icyo atekereza bityo uce bugufi kandi umuhe umwanya
usesuye akubwire ibimurimo byose.


Mu gihe wakosheje akenshi ukenera gusaba imbabazi uwo wahemukiye cyangwa
wakoshereje, ahanini ntabwo gusaba imbabazi
Yanditswe na Sarongo Richard/Muhabura.rw
"
4,ubuzima,health,http://www.igihe.com/ubuzima/coronavirus/article/coronavirus-ku-wa-28-gicurasi-abanyamerika-1500-bapfuye-umunsi-ibihumbi-104,"Coronavirus ku wa 28 Gicurasi: Abanyamerika 1500 bapfuye ku munsi umwe, ibihumbi 104 barandura ku Isi"," Ishami ry’Umuryango w’Abibumbye ryita ku Buzima, OMS, ryagaragaje ku wa Gatatu handuye abantu ibihumbi 104 ku Isi, abandi barenga ibihumbi bitanu barapfa. Abamaze kwandura muri Leta Zunze Ubumwe za Amerika ni 1 745 803 mu gihe abamaze gupfa ni 102 107. Ku rwego rw’Isi, OMS yavuze ko abantu 5 792 874 aribo bamaze kwandura naho abandi 357 479 bamaze gupfa. Kugeza ubu Brésil iri mu bihugu byugarijwe cyane ku Isi kuko kuri uyu wa Gatatu yapfushije abantu 1 148 abandi barenga ibihumbi 22 barandura. Leta Zunze Ubumwe za Amerika nizo zikomeje kugira abanduye benshi inaza imbere mu kugira abamaze gupfa benshi ku Isi. Brésil iri ku mwanya wa kabiri mu banduye kuko ari ibihumbi 414 66, mu gihe hamaze gupfa ibihumbi 25 697. U Burusiya buza ku mwanya wa gatatu kuko bufite abanduye ibihumbi 370 680, hamaze gupfa abarenga 3 968, muri Espagne handuye ibihumbi 283 849 hamaze gupfa ibihumbi 27 118, naho mu Bwongereza handuye ibihumbi 267 240, hamaze gupfa ibihumbi 37 460. Ku mugabane wa Afurika wose hamaze kugaragara abantu ibihumbi 126 838 banduye Coronavirus, abamaze gupfa basaga 3 721 naho abakize ni ibihumbi 52 784. Afurika y’Epfo iri imbere mu kugira abafite ubwandu benshi kuko ari ibihumbi 25 937, abamaze gupfa ni 552, ikurikirwa na Misiri ubu ifite abamaze gupfa benshi kuri uyu mugabane, kuko bageze kuri 816 naho abamaze kwandura ni 19 666. Muri Afurika y’Iburasirazuba, kugeza ubu igihugu kiza imbere mu bwandu ni Kenya kuko hamaze kwandura abantu 1,471, hapfuye 55. U Rwanda rufite abanduye 346, abamaze gukira ni 245, muri Uganda ubu hari abanduye 281, mu Burundi handuye abantu 42 hapfa umwe naho muri Sudani y’Epfo hamaze kwandura abantu 994, hamaze gupfa 10. Mu bihugu bihana imbibi n’u Rwanda Repubulika Iharanira Demokarasi ya Congo niyo yibasiwe cyane, kuko ifite abanduye 2 546 barimo 68 bamaze gupfa."
1,politiki,politic,http://www.igihe.com/diaspora/amahuriro/article/mushikiwabo-yasabye-ibiganiro-byihariye-ku-banyarwanda-baba-mu-mahanga,Mushikiwabo yasabye ibiganiro byihariye ku Banyarwanda baba mu mahanga," Mushikiwabo yabivugiye mu Mujyi wa Bonn mu Budage kuri uyu wa Gatandatu, tariki ya 5 Ukwakira 2019, ahahuriye Abanyarwanda bavuye imihanda yose y’Isi mu munsi uzwi nka ‘Rwanda Day’ ubahuriza hamwe bakaganira ku iterambere ry’igihugu cyabo. Mushikiwabo imbere y’abasaga ibihumbi bitatu, yavuze ko hari Abanyarwanda baba mu mahanga bitinya, bakumva ko atari Abanyarwanda nk’abandi. Yagize ati “Usanga hari Abanyarwanda bakiri bato bameze nk’abikirigita, bitinya, muganira wamubaza uti ko twagiye ahantu nk’aha, ati njye se ambasaderi yantumira. U Rwanda muri uyu mwaka turimo ni u Rwanda aho buri wese afite aho abarizwa, afite igihugu cye. Abari mu mahanga dutangire icyo kiganiro nyuma ya Rwanda Day.” Mushikiwabo wahoze ari Minisitiri w’Ububanyi n’Amahanga w’u Rwanda, yavuze ko nta Munyarwanda ucagase ubaho ku buryo yumva ko aciriritse mu bandi. Ati “Nta Munyarwanda ucagase ubaho, uba Umunyarwanda ukanaba Umudage, Umushinwa ariko Ubunyarwanda buruzuye. Icyo kintu tugice muri diaspora. Umunyarwanda aruzuye, ndibaza ko Bamporiki atampakanya ariko wa mwihariko wacu, uko turamukanya n’uko dukora birihariye.’’ Yakomeje agira ati “Nta Munyarwanda ucagase, u Rwanda ni urwacu twese. Icyo kiganiro cy’abana bakiri bato, nta wa kera ugihejwemo. Ndifuza icyo kiganiro.” Rwanda Day ni ibirori  by’imbonekarimwe ku Banyarwanda baba mu mahanga n’inshuti zarwo ziba zishaka kumenya amakuru y’umunsi ku wundi yarwo n’amahirwe rwibitseho. Kuva mu 2010, Rwanda Day yasize amateka akomeye mu mpande zose z’Isi, yaba muri Leta Zunze Ubumwe za Amerika no mu Burayi aho imaze kubera. Ni ibihe biba bidasanzwe byatangiye mu Ukuboza 2010 nubwo uyu munsi utari wakiswe Rwanda Day, aho Perezida Kagame yahaye impanuro Abanyarwanda basaga 2400 baba mu Bubiligi; abashishikariza ko bakwiye ‘kwiyizera aho gutegereza ak’i muhana’. Ni umunsi ukoranyiriza hamwe Abanyarwanda mu mahanga wahawe inyito ya Rwanda Day ku nshuro ya mbere muri Kanama 2011 i Chicago muri Leta ya Illinois muri Amerika, ukoranya abasaga 4000. Kuva mu 2011, Rwanda Day imaze kubera i Chicago, Boston na Atlanta muri Leta Zunze Ubumwe za Amerika, i Paris mu Bufaransa, i Toronto muri Canada, i Londres mu Bwongereza, i Amsterdam mu Buholandi, i San Francisco muri Leta Zunze Ubumwe za Amerika (Rwanda Cultural Day), i Ghent mu Bubiligi, none uyu mwaka yerekeje mu Mujyi wa Bonn mu Burengerazuba bw’u Budage. Amafoto: Philbert Girinema na  Karirima A. Ngarambe - Bonn; Rwanda Gov"
1,politiki,politic,http://www.igihe.com/politiki/article/ibihugu-bya-eac-byemeje-ko-abashoferi-b-amakamyo-bajya-bapimwa-coronavirus-buri,Imwe mu myanzuro yafatiwe mu nama ya EAC yayobowe na Perezida Kagame," Uyu ni umwe mu myanzuro yafatiwe mu nama yabaye hifashishijwe ikoranabuhanga ry’amashusho, yitabirwa na Perezida w’u Rwanda Paul Kagame, Perezida Yoweri Kaguta Museveni wa Uganda, Perezida Uhuru Kenyatta wa Kenya na Perezida wa Sudani y’Epfo, Salva Kiir. Iyi nama yigaga ku ngamba zihuriweho zafatwa mu guhangana n’icyorezo cya coronavirus muri aka karere. Ibihugu bya Tanzania n’u Burundi ntabwo byitabiriye iyi nama nyunguranabitekerezo. Hashize iminsi ibihugu by’u Rwanda na Uganda, bigaragaza ko ubwandu bushya bwa coronavirus buri kuboneka cyane mu bashoferi b’amakamyo yambukiranya imipaka. Byatumye u Rwanda rufata ingamba zirimo gushyiraho uburyo abashoferi b’amakamyo baturuka hanze bajya bagarukira ku mupaka ntibagere mu gihugu, imodoka zabo zigatwarwa n’abandi bakazigeza aho zipakururira. Uwo mwanzuro ntiwishimiwe n’abashoferi bo muri Tanzania kuko bavugaga ko bizongera ikiguzi cy’urugendo. Abakuru b’ibihugu bigize EAC banzuye ko hashyirwaho uburyo bwo gutanga ibyangombwa by’abapimwe coronavirus, no gusangira ibyavuye mu bizamini by’abapimwe. Abaminisitiri b’ubuzima, Ubucuruzi n’ubutwererane ari nabo bashinzwe gukurikirana ishyirwa mu bikorwa ry’iyo myanzuro, basabwe gushyiraho uburyo bwo gupima no guha ibyangombwa abashoferi b’amakamyo nyuma yo kubapima mbere y’uko bakora ingendo bavuye mu bihugu byabo, no kujya bapimwa buri byumweru bibiri kandi raporo igahabwa abakuru b’ibihugu. Abakuru b’ibihugu bemeje ko mu gihe cy’iki cy’icyorezo guhanahana amakuru ari ingenzi, basaba abaminisitiri babishinzwe gushyiraho uburyo bw’ikoranabuhanga buhoraho, bwo kugenzura abashoferi b’amakamyo n’ababaherekeza ku buryo ubwo buryo butangira gukoreshwa n’ibihugu binyamuryango. Bagaragaje ko inzego z’ingenzi zifashe ubukungu bw’ibihugu mu karere ziri kugenda gahoro kubera icyorezo cya coronavirus. Izo nzego zirimo nk’ubuhinzi, ubucuruzi, inganda, ubukerarugendo n’imyidagaduro, maze basaba ibihugu korohereza inganda z’imbere mu bihugu ziri gukora ibikoresho biri kwifashishwa mu guhangana na coronavirus nk’udupfukamunwa, imiti isukura intoki, amasabune, imyambaro itwikira isura, ibiribwa, ibyuma bifasha abarwayi guhumeka n’ibindi. Basabye ko abahinzi n’aborozi boroherezwa bagakomeza ibikorwa byabo haba muri ibi bihe by’icyorezo na nyuma yacyo, no gufasha mu kuzahura ubucuruzi buto n’ubuciriritse bwagizweho ingaruka na coronavirus, hashyirwaho uburyo bwo kubona amikoro. Aba bakuru b’ibihugu bishimiye ibiri gukorwa mu guhangana na Coronavirus mu karere, biyemeza gukomeza kubishyigikira. Kugeza kuri uyu wa Kabiri, abantu bamaze kwandura Coronavirus muri Uganda ni 122, u Rwanda ni 285, Sudani y’Epfo ni 156 naho Kenya ni 700."
4,ubuzima,health,http://www.igihe.com/ubuzima/indwara/article/uko-wakwirinda-coronavirus-ikomeje-kwibasira-isi,Uko wakwirinda Coronavirus ikomeje kwibasira Isi," Ibihugu byinshi bikomeje gufata ingamba zirimo guhagarika ingendo ziva n’izijya ahagaragaye iki cyorezo, gushyira mu kato no gukurikirana abagaragayeho iki cyorezo ndetse no gushyiraho ingamba zo kugikumira. Coronavirus yandura iyo umuntu yitsamuye cyangwa akoroye yegereye undi; iyo umuntu afite ibiganza byandujwe, gukora cyangwa gusuhuza muntu wayanduye no gukora ku kintu cyangwa ahantu hari iyo virusi. Minisiteri y’Ubuzima mu Rwanda yemeza ko nta Coronavirus irahagaragara ariko igashishikariza abantu bose kuyirinda binyuze mu ngamba zitandukanye zose zikubiye mu kugira isuku. Ingamba ya mbere; ‘karaba intoki buri gihe ukoresheje amazi meza n’isabune cyangwa alukoro yagenewe gukaraba intoki’. Igihe ukoroye cyangwa witsamuye pfuka ku munwa no ku mazuru ukoresheje agatambaro gasukuye uhite ukajugunya ahagenewe guta imyanda hanyuma uhite ukaraba intoki n’amazi meza n’isabune. Irinde gukora ku muntu uwo ari we wese ufite inkorora n’umuriro cyangwa kwegera abantu iyo warwaye kimwe muri ibyo. Ihutire ku ivuriro rigwereye igihe cyose ufite umuriro, inkorora cyangwa udahumeka neza. Irinde gukora urugendo niba ufite umuriro n’inkorora. Ikigo cy’Igihugu cy’Iterambere (RDB), giherutse gutegeka abatanga serivisi zo gucumbikira abantu, restaurants, utubari, utubyiniro, abatembereza ba mukerarugendo, ababayobora n’abategura ibikorwa bitandukanye, gushyiraho ahantu ho gukarabira intoki na alcohol yagenewe gusukura intoki. Ibi byashyizwe ku nyubako zose ndetse no mu modoka z’abakerarugendo cyangwa abashyitsi kugira ngo habungabungwe ubuzima n’umudendezo w’abashyitsi n’abakozi. Minisiteri y’Ubuzima kandi yashyize ku kibuga mpuzamahanga cy’indege cya Kigali, abaganga bahoraho bapima abinjira mu gihugu bakagira n’ibibazo babazwa. Ibimenyetso by’indwara ya Coronavirus birimo kugira umuriro, gukorora no guhumeka nabi ndetse ishobora no kugera aho itera umusonga no kubuza impyiko gukora bishobora gutera urupfu. Muri iki cyumweru OMS yaburiye ibihugu ko byakwitegura kurwanya Coronavirus, kuko irimo gukomanga imiryango ahantu hose. Komisiyo y’igihugu ishinzwe ubuzima mu Bushinwa, yatangaje ko abandi bantu 327 banduye Coronavirus, ndetse abandi 44 bakaba bahitanywe na yo. Muri iki gihugu abantu 78 824 banduye Coronavirus barimo 2788 imaze kwica."
5,imyidagaduro,entertainment,http://www.igihe.com/imyidagaduro/article/abakobwa-10-bo-mu-majyepfo-ya-afurika-babonye-itike-yo-kwitabira-miss-career,Abakobwa 10 bo mu Majyepfo ya Afurika babonye itike yo kwitabira Miss Career Africa 2020 izasorezwa mu Rwanda," Abakobwa batoranyijwe barimo Lerato Moeko , Prudence Maloka, Gift Wezzie Somakwabe, Nelisiwe Ntuli na Mpho Phasa bo muri Afurika y’Epfo; Jessica Mundie Uiras na Ester Shifotoka bo muri Namibia; Victoria Rutendo Maphosa , Natasha Dlamini na Nothabo Ncumbe bo muri Zimbabwe. Ubuyobozi bwa Miss Career bwabandikiye bubashimira ku bw’imishinga yabo ndetse bunabaha ikaze mu muryango w’abazitabira iri rushanwa mu Rwanda mu mpera z’umwaka haramutse hatagize imbogamizi zizamo. Buti “Mwakoze cyane amanywa n’ijoro n’amanywa ngo mubone amanota. Wari umukino utoroshye ariko mwabonye intsinzi.” Bwakomeje buvuga ko nta n’umwe wari woroshye muri 15 bahataniraga kugera mu cyiciro kibahesha itike y’i Kigali. Ndetse banabwirwa ko bemerewe itike y’indege izabazana muri Kigali mu mwiherero wa Miss Career Africa 2020 uzaba guhera ku wa 23 kugeza ku wa 27 Ugushyingo 2020. Aba bakobwa bose bagaragaje ibyishimo bikomeye ndetse bavuga ko ari iby’agaciro kuri bo kuba babonye itike yo kuzaza mu Rwanda mu irushanwa rya Miss Career Africa 2020. Nka Victoria Rutendo Maphosa wo muri Zimbabwe yagize ati “ Aya ni amahirwe aza rimwe mu buzima kuba mu irushanwa nk’iri, nasazwe n’ibyishimo kuba bahagarariye ibihugu byabo.” Umushinga w’uyu mukobwa witwa ‘Educate’ ufatanye n’undi witwa ‘Love Me Campaign International’ yagize igitekezo cyawo kuko agamije gutanga ubufasha ku rubyiruko mu nzira yo kubaha umurongo wo kumenya ibyo guhitamo mu buzima bwabo. Bakabereka ukuri ndetse bagakosora imyumvire baba bifitemo ku bijyanye n’utuzi duciriritse. Uyu mushinga ujyanye no kwigisha abantu cyane cyane urubyiruko, uburyo bategura imishinga yabo mu buryo bugendanye n’igihe. Mu Majyepfo ya Afurika abakobwa 100 nibo bari banditse basaba kwitabira irushanwa rya Miss Career Africa aho buri wese yagaragaje umushinga we, nyuma hatoranywamo 15, bavuyemo 10 bazahagararira Afurika y’Amajyepfo. Bamwe mu bakobwa bihariye bari guhatana harimo uwitwa Jessica Mundie Uiras wo muri Namibia ugaragaza ko amaze kwegukana amakamba atanu kuva atangiye kwitabira amarushanwa y’ubwiza. Yegukanye ikamba rya World Miss University Namibia 2017, Tera Queen 28th World Miss University 2017, Miss Grand Namibia 2018, Miss Heritage 2019 ndetse na Miss Charm 2019/2020. Undi mukobwa ni Dlamini Natasha wo muri Zimbabwe. Ni umukinnyi wa filime akaba n’umusizi usanzwe ari umuvugizi w’Ishami ry’Umuryango w’Abibumbye ryita ku Mpunzi (UNHCR). Yatoranyijwe nk’umukinnyi mwiza mu iserukiramuco rya Pan-African ryabereye mu Mujyi wa Los Angeles. Dlamini yanatoranyijwe nka Ambasaderi wa Global Peace mu gihugu cye. Muri aba bakobwa kandi harimo uwitwa Nelisiwe Ntuli uvuga ko amaze gutsindira ibihembo 30. Yivuga nk’umukobwa wifashije kwinjira mu bushabitsi aho ubu akora mu bijyanye no gutegura ahabera ibirori. Anabifatanya n’akazi ko kwakira abantu bagana ikigo cy’itangazamakuru akorera. Mu myaka itanu yifuza ko ikigo cye yise ""Bianca Exquisite events"" kizaba cyatanze akazi ku bantu 25. Iri rushanwa rizazenguruka mu bice bitandukanye bya Afurika. Miss Career Africa ifite intumbero y’imyaka 30, aho byibura abakobwa 450 000 bazaba bamaze kuvamo ba rwiyemezamirimo bato, abahanga mu mirimo n’inganda zitandukanye muri Afurika. Iri rushanwa rizajya riba hasimbukwe umwaka umwe ryongere kuba. Ku ikubitiro Miss Career Africa 2020 azatorerwa mu Rwanda mu birori bikomeye bizaba ku wa 27 Ugushyingo 2020, mu gihe mu 2022 iri rushanwa rizabera muri Nigeria. Hazatorwa uzahiga abandi abe ariwe ugirwa Miss Career Africa 2020, mu gihe hazatangwa andi makamba arimo nka Miss Speaker, Miss Technology, Miss Hospitality, Miss Science, Miss Talent na Miss Art. Ibisabwa mu bashaka guhatana ni ukuba uri hagati y’imyaka 18-24, uri umushabitsi wasoje amashuri yisumbuye cyangwa wiga muri kaminuza unabarizwa muri Afurika."
2,imikino,sport,http://kigalipost.com/Amavubi-yageze-muri-DR-Congo-AMAFOTO.html,"
Amavubi yageze muri DR Congo (AMAFOTO)
"," Abakinnyi b’ikipe y’igihugu bageze i Kinshasa muri Repubulika Iharanira Demokarasi ya Congo aho bagiye guhura n’ikipe y’iki gihugu mu rwego rwo kwitegura imikinp yo gushakisha itike ya CHAN 2020. Ni mu mukino wa gicuti uzaba kuri uyu wa Gatatu, aho Amavubi azakirwa na ’Les Léopards’ nk’uko ikipe y’igihugu ya Congo yitwa. Mu mukino wa mbere w’ijonjora Amavubi azahura n’ikipe y’igihugu ya Ethiopia aho ku itariki ya 20 Nzeri mu mukino ubanza, naho uwo kwishyura ukaba ku ya 10 Ukwakira.

 Basesekaye i Kinshasa  Aba nibo bakinnyi 23 bajyanywe muri Congo mu rwego rwo kwitegura uyu mukino
Abanyezamu: Ndayishimiye Eric Bakame (AS Kigali), Kimenyi Yves (Rayon Sports) na Rwabugiri Umar (APR FC). Ba Myugariro: Omborenga Fitina (APR FC), Imanishimwe Emmanuel (APR FC), Rutanga Eric (Rayon Sports), Iradukunda Eric (Rayon Sports), Manzi Thierry (APR FC), Mutsinzi Ange (APR FC), Nsabimana Aimable (Police FC) na Bishira Latif (AS Kigali). Abakina hagati: Niyonzima Haruna (AS Kigali), Iranzi Jean Claude (Rayon Sports), Butera Andrew (APR FC), Niyonzima Olivier Sefu (APR FC), Nsabimana Eric Zidane (AS Kigali), Nshimiyimana Amran (Rayon Sports). 











"
1,politiki,politic,http://www.igihe.com/politiki/article/bamwe-batangiye-guteganya-icyakorwa-mu-gihe-joe-biden-yahagarika-kwiyamamaza,USA: Batangiye guteganya icyakorwa Joe Biden ahagaritse kwiyamamaza; Hillary na Obama bahanzwe amaso," Amatora yo muri Leta Zunze Ubumwe za Amerika azaba mu Ugushyingo uyu mwaka. Joe Biden niwe mukandida uhabwa amahirwe yose yo guhangana na Perezida Donald Trump uhagarariye aba-républicains. Douglas MacKinnon wahoze ashinzwe itumanaho mu biro bya Perezida wa Amerika yatangaje ko aba- démocrates batangiye gutekereza ku wasimbura Joe Biden mu gihe yaba akuyemo kandidatire. MacKinnon yavuze ko Biden afite ibisitaza bitatu bishobora kubangamira kandidatire ye. Muri byo harimo imyaka ye dore ko afite 77, umugore witwa Tara Reade umushinja ko yigeze kumufata ku ngufu n’ibibazo by’umuhungu we Hunter Biden ushinjwa gukorana ubucuruzi rwihishwa n’abanya-Ukraine. MacKinnon yagize ati “Kubera izo mpamvu n’izindi nyinshi, ese twakwitega ko Biden azava mu isiganarwa cyangwa akabikora ku bushake gusa? Reka tuvuge biramutse bibaye mbere cyangwa nyuma y’inteko rusange y’ishyaka, byagenda gute?” Mu gihe Biden yaba yikuye mu irushanwa, hatorwa undi mukandida umusimbura.
MacKinnon avuga ko Hillary Clinton wiyamamaje mu 2016 agatsindwa na Trump ari we ufite amahirwe menshi yo kuba yatoranywa agasimbura Biden akuyemo akarenge, naho Barack Obama wigeze kuba Perezida akamubera visi Perezida. Icyo gitekerezo cya MacKinnon icyakora kiracyahura n’imbogamizi mu mategeko, aho Itegeko Nshinga Amerika rikirimo icyuho ku kuba Visi Perezida warigeze gutorerwa kuba Perezida inshuro ebyiri. Itegeko Nshinga rya Amerika ubwo ryavugururwaga ku nshuro ya 22, ryemeje ko nta muntu wemerewe gutorerwa manda zirenze ebyiri ari Perezida wa Amerika. Ubusanzwe mu gihe Perezida agize ikibazo gituma atabasha kuyobora, Visi Perezida we niwe uhita amusimbura by’agateganyo. Ibyo bivuze ko Obama abaye Visi Perezida, Clinton akagira ikibazo gituma adakomeza kuba Perezida, Obama yahita amusimbura akaba abaye Perezida inshuro eshatu kandi bitemewe. Icyakora, abasesenguzi bavuga ko Obama abaye Visi Perezida muri ubwo buryo ataba yishe Itegeko Nshinga kuko ryo rivuga ko ‘umuntu atemerewe gutorerwa manda zirenze ebyiri’ kandi uburyo Obama yaba agiyeho ngo ntibwaba bunyuze mu matora. Itegeko Nshinga kandi rya Amerika ku bijyanye na Visi Perezida, rivuga ko umuntu ufite imiziro yo kutaba Perezida atemerewe no kuba Visi Perezida. Ibyo abasesenguzi bavuga ko bituma Obama atakwemererwa kuba Visi Perezida kuko no kuba Perezida atabyemerewe."
11,iyobokamana,religion,http://muhabura.rw/amakuru/iyobokamana/article/uko-ndushaho-kuririmba-numva-ndushaho-kwegera-ubuntu-bw,Uko ndushaho kuririmba numva ndushaho kwegera ubuntu bw’Imana- umuhanzi-Igorora," Umuhanzi Igorora Iritararenga Dieudonné, uririmba indirimbo zo kuramya no guhimbaza Imana agarukanye indirimbo nshya yise Ntawe uhwanye nawe Mana. Iyi ndirimbo ije ikurikira izindi nka Umujyanama, Iyo Uwiteka agukunze, na El Shaddai.
  Mu kiganiro twagiranye twamubajije impamvu y’iyi ndirimbo maze ati"" Ubu ni bwo butumwa numvaga bubyiganira mu mutima wanjye, narebye ibibaho, uko bikorwa maze ntekereje ku mugenga wa byose numva iyi ndirimbo ari yo igezweho ndavuga nti’ Mana ntawe uhwanye na we’ kandi mbinyuza mu ndirimbo."" Yakomeje agira ati"" mu isi kugira ngo ubone imbabazi runaka bisaba icyiru cyangwa ingurane ariko ku Mana yo ni ubuntu busaga, kandi mu gihe dushavuye, turira, mu gahinda Uwiteka atubera ubuhungiro, nsanga rero ntawe uhwanye na we."" 

 Umuhanzi Igorora ukora indirimbo zihimbaza Imana
   Mu gushaka kumenya icyo ubu butumwa bumariye abantu yagize ati"" Ubu butumwa bugarura intege mu bantu kumva ko mu gihe wihebye hari uwakwakira kandi usumba abandi ari we Uwiteka, birahumuriza rwose kandi bikunze kugaragara ko ari ho duturiza, duhabwa ihumure kurenza imidurunganyo yo mu isi."" Igorora, ubarizwa mu itorero rya ADEPR, ngo aterwa imbaraga no kuririmba indirimbo nk’izi. Abazwa ikimutera imbaraga mu kongera ibihangano, yatubwiye ko bimufasha kurushaho kwegera ubuntu bw’Imana, Igorora ati"" Nahoze ndirimba Hiphop, ariko ubu mbona itandukaniro kuko umujinya nakundaga kugira wagabanutse, urwango, kutishima ubu numva nararuhutse ndatuje kandi bimpa kurushaho kubana n’abandi mu mahoro."" 

 Gukorera Imana nibyo bimwongerera imbaraga
  Uyu musore Igorora Iritararenga Dieudonne, ubu ngo arateganya gukomeza kugisha inama Imana mu rwego rwo gukomeza kwagura ibikorwa bya muzika bye byuje ubutumwa bwo kuramya no guhimbaza Imana. Yanditswe na Akayezu Snappy/Muhabura.rw
"
11,iyobokamana,religion,http://muhabura.rw/amakuru/iyobokamana/article/covid-19-ndamusubiza-nti-ariko-wowe-niba-udatinya-urupfu,COVID-19: Ndamusubiza nti ariko wowe niba udatinya urupfu wirugemurira abarutinya - Pasteur Antoine Rutayisire," Pasteur Antoine Rutayisire arakebura  bamwe mu Bakirisito binubira zimwe mu ngamba zafashwe mu gihugu zigamije gukumira icyorezo cya Koronavirusi ( COVID-19), harimo no gufunga amateraniro y’abantu benshi basenga. Yibutsa ko atari  ikintu Leta yashyizeho ngo kibangamire abantu cyangwa ngo kibuze amadini gusenga, ngo isonzeshe insengero n’abapasitori ahubwo ko ari ikintu cyagiyeho ku bwirinzi no kugirira neza Abanyarwanda kugira ngo baticwa n’indwara z’ibyorezo. Yagize ati: “Mwebwe iyo bafunze insengero nizo bafunze zonyine?” Akangurira Abakirisitu kujijuka, bakamenya ko ibi byemezo ari mu nyungu zabo ntibakomeze kumva ko babangamiwe kuko niba harimo no ku bangamirwa biri  ku banyarwanda bose. Hari bamwe mu bakirisitu bavuga ko  batwikiriwe n’amaraso ya Yesu, akabibutsa ko n’abantu barimo gupfa basenga. Yagize ati: “Urabona hari igihe kwizera kwacu kuvangamo n’ikintu cyo kutajijuka n’amarangamutima yo kumva ko twebwe ubwo twizera Imana turinzwe ntacyatubaho ariko Jenoside yakorewe Abatutsi mu 1994 yarabaye Abatutsi barapfa kandi Imana yari ihari. Sindimo gupfobya umurimo w’Imana kuko niyo yaturemye twese, niyo itubeshaho, ibyorezo byagiye bibaho, ibihugu byabayemo Ebola n’Abakirisitu barapfuye rero bamwe bakavuga ngo twebwe ukagira ngo mu Rwanda ho hari iyindi Mana dufite izabuza Coronavirus bityo, umuntu agende nta gukaraba, nta kwirinda, nta kwigengesera ngo twe turarinzwe!  Icyo nicyo dushobora gukosoraho abantu bakumva ko ibi ari ibyemezo byafashwe kubw’inyungu zacu.” Kuba kugeza ubu hari n’abavuga ko ari  ibyemezo bya Leta, abibutsa ko atari gahunda ya leta ahubwo ari  gahunda y’Abanyarwanda bityo, agasaba  buri Munyarwanda wese ko  yagombye no kwibwiriza agakurikiza amabwiriza batanabimutegetse akibwiriza, akabikora ku bw’inyungu z’abandi. Yagize ati : “Hari uwo twahuriye mu nzira aravuga ati twe ntidutinya urupfu.  Ndamusubiza nti ariko niba utarutinya wirugemurira abarutinya. Wowe rwigumanire ariko we kugenda ukwirakwiza indwara.” Ashimira ubuyobozi bw’igihugu cy’u Rwanda uburyo buri kwita ku Babanyarwanda kuko ingamba zose zigenda zifatwa ari izo kugirira umumaro Abanyarwanda. Yaboneyeho gusaba Abakirisitu kugira ituze n’ibyiringiro, uyu mwanya babonye wo kuguma mu ngo abantu bawukoreshe mu kwitekerezaho no kurushaho kwegera Imana. Icya kabiri ni ukurushaho gukurikiza amabwiriza atangwa n’ubuyobozi bw’igihugu kubera ko nk’uko abishimangira ngo iyo udakurikije amabwiriza wowe ushobora kumva ko ntacyo bigutwaye ariko uba ubangamiye mugenzi wawe. Ashimira abayobozi ubwitange no kurara amajoro batekerereza Abanyarwanda ku bw’ibyemezo bagenda bafata ndetse n’ingamba zihari banakomeje gufata. Arabasaba kandi kugumana ibyiringiro kuko nkuko abishimangira ngo abakuru babaye muri iki gihugu babonye Imana ikiza u Rwanda, akavuga ko abo  Corona Virus imaze kwica ku isi yose ntabwo bangana n’impuzandengo y’abapfaga mu Rwanda ku munsi umwe muri Jenoside yakorewe Abatutsi mu 1994. Ku bw’ibyo, akavuga ko Imana yakijije Abanyarwanda  ibyo n’ibindi izabibakiza. Yagize ati: “Turi ubwoko bufite ibyiringiro kuko twanyuze no mu birenze ibi ngibi, ubu badusabye kuguma mu ngo ariko nta rupfu ruri mu mihanda. Hari igihe twagumye mu ngo ari ukugira ngo urupfu rudusange mu nzu. Hari igihe batugumishije mu mazu kugira ngo babone uko bica abantu. Ubu rero aya mabwiriza ntabwo yagombye kudutera ubwoba tuzihanganira ibibazo birimo nko kuba harimo abatarajya kubyina.” Asaba Abanyarwanda gufata iyi minsi nk’umwiherero, gusabana n’imitima yabo, kuba batari buge ku kazi atari umunsi w’ikiruhuko ahubwo babanze bashyire ubuzima bwabo muri gahunda ndetse n’umwanya wo kwibuka Imana cyane cyane kubitwazaga ko akazi kababanye kenshi. Chief editor /MUHABURA.RW "
1,politiki,politic,http://www.igihe.com/politiki/article/perezida-kagame-yifuza-kuzasimburwa-n-umugore-video,Perezida Kagame yifuza kuzasimburwa n’umugore (Video)," Yabigarutseho kuri uyu wa Kane tariki 19 Ukuboza ubwo yagaragazaga uko igihugu gihagaze mu ijambo yagejeje ku bitabiriye inama ya 17 y’Umushyikirano. Imbere y’ibihumbi byitabiriye iyo nama, Perezida Kagame yavuze ko guteza imbere abagore byahinduye byinshi mu buzima bw’igihugu ku buryo bisigaye binigaragaza ku rwego mpuzamahanga. Yagize ati “ Mwabonye muri iyi minsi ibijyanye n’uburinganire abagore n’abagabo ku Isi yose  ibihugu ijana na mirongo turi mu ba mbere 10, mu by’ukuri hari aho bagera ngirango abantu bakarambirwa u Rwanda bagashaka kurugabanyiriza ubundi twagakwiye kuba turi mu ba mbere batanu ariko turi mu ba mbere 10 nabyo turabyemera.” Perezida Kagame yagaragaje ko uwo mwanya atari mwiza cyane kuko u Rwanda rwigeze kuza mu bihugu bitandatu bya mbere mu guteza imbere uburinganire bw’abagabo n’abagore, gusa agaragaza ko n’aho ruri atari habi. Yavuze ko politiki y’uburinganire n’ubwuzuzanye ijya kujyaho, akamaro kayo kagaragaraga kandi n’abandi bamaze kubibona. Ati “Iyi politiki imaze imyaka twayikoze tuyemera kandi twumva akamaro kayo kandi ifite umusaruro ugaragarira n’abandi babona ko bikora ariko dukore n’ibindi tugera mu ba mbere batanu. Hari akazi ko gukora kenshi bafatanyije n’abagabo. Abadamu bamaze kugira aho bagera, dushyiremo umuvuduko dufatanye mu bucuruzi mu buyobozi, ubutabera, abashinzwe umutekano,  abashinzwe byose.” Ashingiye ku byagezweho ku bufatanye n’abagore, Perezida Kagame yavuze ko yifuza ko umunsi umwe umugore yazayobora u Rwanda. Ati “Njye nifuza rimwe ko uyu mwanya mwampaye ubukurikira uzatwarwa n’umugore, abagabo bari hano niba ndi bubakire simbizi ariko nabo bashobora kuba ari byo bashaka.” Perezida Kagame yasabye abanyarwanda gukomeza kongera imbaraga mubyo bakora, kuko hari byinshi byagezweho benshi batumvaga ko byashoboka. Kuva mu 2003 Itegeko Nshinga rigena ko mu myanya yose itorerwa mu buyobozi no muri guverinoma, abagore bagomba kugiramo 30%. Perezida w’Urwego Ngishwanama rw’inararibonye mu Rwanda, Rutaremara Tito yigeze gusobanura ko gushyira abagore mu buyobozi ari “ubushake bwa politiki bujyanye n’ibibera mu Rwanda. Nyuma ya Jenoside yakorewe Abatutsi, abagore banganaga hafi na 70% by’abaturage bose.’’ Muri  Guverinoma, abagore bangana na 50 %, mu Nteko Ishinga Amategeko mu Mutwe w’Abadepite mu Rwanda bangana na  61.3% bavuye kuri 14% mu 1994. U Rwanda nirwo ruyoboye ibindi bihugu byo ku Isi mu kugira abagore benshi mu Nteko Ishinga Amategeko. Mu bucamanza ni 49.6% mu gihe mu buyobozi bw’inama njyanama z’uturere abagore ari 41%. Mu burezi abakobwa bitabira amashami y’imibare, ubumenyi n’ikoranabuhanga bavuye kuri 56.7% muri 2015 bagera kuri 63.9% muri 2018, na ho abitabira amashuri y’imyuga n’ubumenyingiro bavuye 41.8% muri 2015 bagera kuri 43.8% muri 2018, mu gihe abagore bigisha muri aya mashuri bavuye kuri 32.9% muri 2010 bakagera kuri 42.7% muri 2018. Abagore 59.99% bafite ubutaka basangiye n’abo bashakanye mu gihe 24.63% bafite ubutaka bihariye. Ibi bigatuma 38% by’abagore bakorana n’ibigo by’imari, batanze ingwate ku butaka bwabo. Abagore bakorana n’ibigo by’imari na bo bikubye 2 mu myaka 4, aho bavuye kuri 36% muri 2012 bagera kuri 63% muri 2016."
5,imyidagaduro,entertainment,http://muhabura.rw/amakuru/imyidagaduro/article/rtd-brig-gen-yemerewe-kwiyamamariza-umwanya-wo-kuyobora,Rtd Brig Gen  yemerewe kwiyamamariza umwanya wo kuyobora FERWAFA," Akanama gashinzwe amatora y’Umuyobozi wa FERWAFA ateganyijwe mu mpera z’uku kwezi, kemeje Kandidatire ya Rtd Brig Gen Sekamana Jean Damascene, wiyongereye mu bifuza kuyobora iri shyirahamwe.
 Kandidatire ya Rtd Brig Gen Sekamana Jean Damascene yemejwe ku mugoroba wo kuri uyu wa Gatanu, nyuma y’uko yari yashyikirije iyi komisiyo Kandidatire ye Tariki 23 Gashyantare 2018. Nk’uko bigaragara ku rubuga rwa twitter rwa FERWAFA, aka kanama gashinzwe amatora Gahagarariwe na Kalisa Adolphe Camarade, ngo kanemeje Kandidatire ya Rurangirwa Louis nawe wifuza kuzahatanira uyu mwanya. Brig Gen Sekamana si we musirikari wenyine waba uyoboye FERWAFA aramutse atowe kuko Lt. Gen. Caezar Kayizari yayiyoboye hagati ya 1995-2005 na Maj. Gen. Kazura Jean Bosco ayiyobora hagati ya 2006-2011. Abajijwe impiduka azazana muri FERWAFA, yavuze ko azategereza akazabitangariza mu mwanya wagenewe kwiyamamaza. *Dore uko ingengabihe y’amatora ya FERWAFA iteye Tariki 19 – 23 Gashyantare 2018: Gutanga kandidatire kw’abifuza kwiyamamaza. Tariki ya 28 Gashyantare 2018: Kwiga Ubusabe bw’abatanze kandidatire. Tariki ya 9 Werurwe 2018: Gutangaza abemerewe kwiyamamaza Tariki ya 12 Werurwe 2018: Gutangira kwiyamamaza kw’abakandida Tariki ya 31 Werurwe 2018: Amatora Yanditswe na Niyomugabo Albert
"
13,uburezi,education,http://kigalipost.com/Dore-uko-icyumweru-kizakugendekera-bitewe-n-igihe-wavukiye-Horoscope-877.html,"
Dore uko icyumweru kizakugendekera bitewe n’igihe wavukiye (Horoscope)
"," Iyi ni inkuru ngaruka-cyumweru ikubiyemo icyo abahanga mu byo kwitegereza ahazaza (les voyants) bavuga ku bizaba ku muntu uko icyumweru gitashye, ukurikije igihe yavukiye. Dore uko icyumweru cyo ku ya 15 kugeza ku ya 21 Mutarama kizagenda  Uwavutse hagati y’itariki ya 21 Werurwe na 19 Mata (Belier)  Mu rukundo  Muri iki cyumweru muzaba mufite umutima wo kumva no gufasha abo mukunda kandi mu buryo bubanogeye mwembi. Niba nta mukunzi ufite ni byiza ko wirinda gushakisha cyane kuko ushobra guhura n’abatagukwiriye, ubanze ushishoze. Mu butunzi Iyi minsi 7 izababera myiza cyane ku mishinga irebana no guteza imbere urugo ndetse no kurutunga uko bikwiriye. Muzamenyana n’abantu bazabagirira akamaro mu minsi iri imbere. Muzagira ibitekerezo bishya ndetse rimwe na rimwe ibyuyimviro byanyu bizabaherekeza mu gufata umwanzuro ufatika. Gusa mugomba kurangwa no kwihangana kugira ngo ibintu banyu mutabyihutisha hakabamo guhubuka. Mu kazi Muri iki cyumweru, abo mukorana cyane cyane ababakuriye bazagaragaza imbaraga nyinshi mu kazi. Murasabwa ibakwe rero ngo mubashe kugendera ku muvuduko nk’uwabo. Niba ukorana n’abantu benshi, birashoboka ko bashaka kukurusha imbaraga, bityo nawe urasabwa gukorana umwete ntabyo kujenjeka bitabaye ibyo uzasigara.  Uwavutse hagati y’itariki ya 20 Mata na 20 Gicurasi (Taureau)  Mu rukundo Muzanyurwa cyane mu rukundo kuko muzaruhundagazwaho yaba n’abo mukunda cyangwa se n’umuryango. Muziyumvamo icyizere cyinshi cyo gukomeza ubuzima kuko muzibona nk’abantu bakunzwe cyane. Muzafata umwanya wo kwiyegurira bya nyabyo uwo mukundana kandi bizabanyura mwembi mu gihe kirekire cyane. Mu butunzi
Muzatangira gukora imibare ubabashisha gutangira gusohora amafaranga make cyane. Ibyifuzo byanyu byo gutera imbere no kugera kure bizababashisha kwiyima kugira ngo mubashe kwibikira iby’ejo. Mwitegure kandi kugira ibintu bitunguranye byo guhaha mu rugo. Mu kazi Gutekereza mu buryo bwiza bizabafasha mu kazi kanyu ka buri munsi muri iki cyumweru. Murasabwa kwitegereza cyane ibijyanye n’ejo hanyu mu murimo mukora kandi ibi mukabitangira nta gutinda kuko iki cyumweru ari icy’amahirwe kuri mwe.  Uwavutse hagati y’itariki ya 21 Gicurasi na 21 Kamena (Gemaux)  Mu rukundo Muri iki cyumweru urukundo rwanyu ruzazamuka ku rwego rwo hejuru. Ntabwo muzagarukira gusa ku bigaragarira amaso. Muzinjira neza mu buryo mubanyemo n’uwo mukunda maze mubashe gukuramo ibibanezeza cyane. Muzitonde mu mpano muzatanga muzirinde gukabya kuko muri iki cyumweru urukundo rubari hafi nta gushakisha. Ntimuzate umwanya mutekereza byinshi kuko muzi neza icyo mwifuza muzagikore nta gushidikanya. Mu butunzi Muzasubira neza mu mibare muri iki cyumweru maze bitume mutangira kwiga uburyo bwo gukoresha umutungo muke. Ubushake bwo gutera imbere buzatuma mwunguka ubwenge bwo gutekereza kabiri mbere yo gusohora n’igiceri kimwe. Muzatungurwa n’ibikenewe mu rugo mugomba guhaha. Mu kazi Muzakenera impinduka muri iki cyumweru mu kazi. Muzakora byinshi kandi mu gihe gito, nta kanya na gato muzaba mufite ko kwicara ahubwo muzifuza gukora cyane no guhanga udushya. Ni byiza ko muganiriza abandi ibijyanye n’utwo dushya kandi muhitemo neza abo mubiganiriza mwirinda ababaca intege.  Uwavutse hagati y’itariki ya 22 Kamena na 22 Nyakanga (Cancer)  Mu rukundo Muri iki cyumweru muziyumvamvo ubusahake budasanzwe bwo gutuza mu bijyanye n’urukundo. Ibyo muzakora byose muzarangwa no kugusha ku ntego mu kuri kutagize ibyo kwangiriza. Muziyumvamo ko mukeneye gufasha cyane abo mukunda ndetse ko mubafitiye akamaro. Ni ngombwa rero ko mugenzura neza ibyo mukora hato abo mukunda batazabigenderaho bagakabya kubasaba byinshi.
Mu butunzi  Muri iki cyumweru muzongera mugenzure neza uko mukoresha umutungo wanyu. Muri iki cyumweru birashoboka ko uko mwari mumenyereye kwinjiza bitinda ntibigende nk’uko byari bisanzwe bityo rero murasabwa kwitonda mukihangana ngo mwirinde ingaruka z’igihe kirekire. Mu kazi Uburyo bwanyu bwo kuyobora abandi mudategwa nibwo buzagira ingufu nyinshi mu kazi kanyu ka muri munsi muri iki cyumweru. Imikorere yanyu yihariye izababera isoko y’imbaraga nyinshi zizabageza ku ntego mwihaye. Gusa muzajya mukoresha imbaraga nyinshi ku buryo umunsi uzajya urangira mwananiwe bikabije ariko ntimuzacike intege kuko bizabongerera amahirwe yo gukura mu mwuga.  Uwavutse hagati y’itariki ya 23 Nyakanga na 22 Kanama(Lion)  Mu rukundo Muri iki cyumweru muziyumvamvo ubusahake budasanzwe bwo kwigenga. Abo mukundana bazababura nubwo mwaba muhari intekerezo zanyu zizaba zira ahandi. Bizabagora gusobanurira abakunzi banyu uko mwumva ibintu ariko muzitonde kugira ngo mutazarema ikibazo kuremereye cyasenya urukundo rwanyu, muzabigendemo gake. Mu butunzi Muri iki cyumweru muragirwa inama yo kwishakamo ubuhanga bwo guhanga imirimo mishya ishobora kubyara inyungu kandi amahirwe ari mu ruhande rwanyu ku buryo iyi mirimo ishobora ku babyarira inyungu z’igihe kirekire. Mu kazi Uburyo budasanzwe bwo gutunganya akazi mu buryo bw’umwihariko nibwo buzabaranga muri iki cyumweru kandi ibi bizagira ingaruka nziza mu kazi kanyu. Muzagira amahirwe ya gusobanura ibyo mukora n’uburyo mubikora kandi ntimuzayapfusha ubusa, muzamenya icyo kuvuga mu gihe cyayo. Ni byiza rero kwitegura hakiri kare.  Uwavutse hagati y’itariki ya 23 Kanama na 22 Nzeri (Vierge)  Mu rukundo Muri iki cyumweru muzahura n’abantu mudahuje imico ariko nibo bazabaviramo inshuti nziza. Muzaryoherwa n’ubuzima bwo kugira uwo mukundana. Muziyumvamo umutima wo koroherana maze murusheho kuryoherwa n’ubuzima bw’urukundo ruzira intonganya. Muzatekereza byinshi binezeza abo mukunda. Mu butunzi Iki cyumweru muziyumvamo inyota ikomeye yo gutera imbere maze muhereye ku kugabanya ibyo muhaha bitari ngombwa cyane, mutangire gutekereza kuzigama umutungo wanyu. Muzagira amahirwe yo kunoza ubuzima bwanyu bwo guhaha no gusohora umutungo. Mu kazi Iki cyumweru kizabahira cyane ku murimo. Kubo bishobokera ni byiza ko mwasubira mu ishuri mukongera ubumenyi cyane cyane mu byo mukunda. Mushobora kwiyumvamo integer nke mu mubiri ariko akazi kanyu niba mugakunda kazabibagiza ibyo bibazo murusheho gukora neza.  Uwavutse hagati y’itariki ya 23 Nzeri na 22 Ukwakira (Balance)  Mu rukundo Urukundo rwanyu muri iki cyumweru ruzarangwa n’intekerezo nyinshi. Muzagira umwanya uhagije wo kwitekerezaho no kureba aho muhagaze mu rukundo kandi imyanzuro muzafata izabaherekeza mu gihe kirekire mu buzima bw’urukundo mwaba mufite abakunzi cyangwa ntabo. Mu butunzi  Gutekereza kwanyu kuzabageza mu nzira ikwiriye, mbese uko muzarushaho gutekereza mu buryo bwiza niko muzaba mwiyegereza inzira mukwiriye kunyuramo ngo ubutunzi bwanyu bumere neza. Bizaba ngombwa ko mwisuzuma kandi mukita ku bintu byose ntacyo mwirengagije kuko uku kwirengagiza n’ubwo kaba ari akantu gato gushobora kubagusha mu mutego wabatera igihombo gikomeye. Mu kazi Muri iki cyumweru akazi kanyu kazakurikiranamu buryo budasanzwe kandi bwihuse cyane. Muzabona impinduka nyinshi ariko kujyana nazo nibyo bizabafasha kubaka neza umwuga wanyu, muwuha inking zikomeye z’ejo hazaza.  Uwavutse hagati y’itariki ya 23 Ukwakira na 22 Ugushyingo (Scorpion)  Mu rukundo Muri iki cyumweru muziyumvamvo ubusahake budasanzwe bwo kwigenga. Abo mukundana bazababura nubwo mwaba muhari intekerezo zanyu zizaba zira ahandi. Bizabagora gusobanurira abakunzi banyu uko mwumva ibintu ariko muzitonde kugira ngo mutazarema ikibazo kuremereye cyasenya urukundo rwanyu, muzabigendemo gake. Mu butunzi
Muri iki cyumweru muragirwa inama yo kwishakamo ubuhanga bwo guhanga imirimo mishya ishobora kubyara inyungu ariko ibi ntibizababuze kwibuka ko hari ibindi mukeneye ndetse n’ibyo abari hafi yanyu bifuza kandi mugomba guhaza ibyifuzo byabo. Gusa intekerezo zanyu nizo zizababera intwaro ituma ubutunzi bwanyu bukoreshwa neza muri iki cyumweru. Mu kazi
Akazi kanyu kazahura n’intambara zitoroshye ariko nimuzitwaramo kigabo muzabona umusaruro mwiza nko guhindurirwa imirimo. Niba mwikoresha muzatangira imishinga mishya kandi namwe muragirwa inama yo kubigendamo gitwari kuko ikosa rimwe rishobora kubagusha mu mutego ukomeye.  Uwavutse hagati y’itariki ya 23 Ugushyingo na 21 Ukoboza (Sagittaire)  Mu rukundo Muri iki cyumweru ubuzima bw’urukundo rwanyu buzahindura inzira. Muzahura n’impinduka nyinshi kandi muzabasha kuzisangira n’abo mukunda. Niba ibintu bitameze neza, iki cyumweru cyuzuye amahirwe menshi yo kubikemura. Muzirengagiza bimwe mu bitekerezo bibaca intege mwari mumaranye iminsi mutangire gukora ibintu uko mubyumva. Mu butunzi
Muri iki cyumweru muzongera mugenzure neza uko mukoresha umutungo wanyu. Muri iki cyumweru birashoboka ko uko mwari mumenyereye kwinjiza bitinda ntibigende nk’uko byari bisanzwe bityo rero murasabwa kwitonda mukihangana ngo mwirinde ingaruka z’igihe kirekire. Mu kazi Uburyo bwanyu bwo kuyobora abandi mudategwa nibwo buzagira ingufu nyinshi mu kazi kanyu ka muri munsi muri iki cyumweru. Imikorere yanyu yihariye izababera isoko y’imbaraga nyinshi zizabageza ku ntego mwihaye. Gusa muzajya mukoresha imbaraga nyinshi ku buryo umunsi uzajya urangira mwananiwe bikabije ariko ntimuzacike intege kuko bizabongerera amahirwe yo gukura mu mwuga.  Uwavutse hagati y’itariki ya 22 Ukuboza na 20 Mutarama (Capricorne)  Mu rukundo Muri iki cyumweru urukundo rwanyu ruzagurumana kandi muzatangira gushaka impinduka ntabyo gushyira imbaraga nyinshi mu bintu ngo ubashe gukundana neza. Muzakuraho ya mipaka mwishyiriyeho maze mwirekure kugira ngo mwebwe n’abo mukundana murusheho kubana neza kandi mubohotse nta kwishishana. Mu butunzi Muri iki cyumweru muzongera imbaraga mu mibare mukora ku bijyanye n’amafaranga yanyu. Inyota yo gutera imbere izabatera gutangira kwizigamira mwirinda ibishuko bibatera gukoresha amafaranga yanyu nabi. Mushobora gutungurwa no guhaha ibintu bitari bisanzwe muri gahunda. Mu kazi Muri iki cyumweru muzakora cyane ndetse mwerekane ko mushoboye. Mushobora kutiyumvamo umwete ariko inshingano mufite zizabatera gukora mutikoresheje kandi ibi bizabazanira inyungu z’igihe kirekire cyane cyane ku birebana n’iterambere ry’umwuga wanyu.  Uwavutse hagati y’itariki ya 21 Mutarama na 18 Gashyantare (Verseau)  Mu rukundo Muri iki cyumweru muzirinda cyane gukora byabindi mumenyereye ahubwo muzatangira gutungurana muzana udushya. Abakunzi banyu bazarangwa no kubaba hafi maze mwiyumvemo icyizere maze namwe murusheho kubahaza mu byifuzo byabo kandi mwongere ikibatsi cy’urukundo rubarimo. Uramutse ushaka urukundo rushya iki cyumweru si cyiza kuri wowe kuko benshi mubo muzahura bazakuvangira, ntimuzahuza na gato. Mu butunzi Muri iki cyumweru uburemere bw’ibyo mukora buzatanga umusaruro. Muzabona amahirwe atunguranye yo kwinjiza ariko igikomeye ni ukumenya guhitamo ibibafitiye akamaro kuko ikosa rito rishobora gutuma musubira inyuma cyane. Ntimuzakururwe cyane n’imishinga mubonana abandi ahubwo muzitegereze neza imibare yanyu muyibyaze umusaruro ufatika mudatwawe n’ibya rubanda. Mu kazi Muri iki cyumweru akazi kazabisukiranyaho ari kenshi cyane. Muzagira byinshi bibatunguye ariko murasabwa kubyitwaramo kigabo bitabaye ibyo akazi kanyu kazapfa kandi bizagira ingaruka z’igihe kirekire. Gusa muragaragaza icyizere cyo kumenya kwihangana no gukoresha ubwenge bwanyu byihuse mu gukemura bene ibyo bibazo bitunguranye. Umusaruro muzatanga uzatungurana kuburyo benshi bazatangira kugenda babavuga.  Uwavutse hagati y’itariki ya 19 Gashyantare na 20 Werurwe (Poissons)  Mu rukundo Muri iki cyumweru urukundo rwanyu muzarubamo nta bikabyo. Muziyerekana uko muri ndetse muzakuraho ugushidikanya kose abo mukundana bari babafiteho. Muzakenera ariko kwagura urukundo rwanyu bityo muzagirana ibiganiro byubaka n’abo mukunda. Kuri mwe ukuri kose muzishimira kukuvuga ahubwo munoze amagambo mukoresha mukuvuga. Mu butunzi Umutungo wanyu ushobora guhura n’amahirwe awuzamura muri iki cyumweru. Muzahura n’ibigeragezo binshi bibasaba gukoresha amafaranga mwibwira ko murimo kuvugurura ubuzima bwanyu. Muzabyitondere maze mubanze mubare neza mbere yo kugira amafaranga cyangwa undi mutungo wose musohora bitari ngombwa. Mu kazi  Muri iki cyumweru muzumva mushaka cyane gushimwa bityo muzakora mutikoresheje ngo mubigereho. Akazi kanyu kazaborohera kandi muzabona ubufasha buturutse hirya no hino kandi muzabwakirane ineza gusa muzabanze mushishoze kuko siko bose bazaba babifuriza ibyiza gusa. Ni aha mpiniye, ahasigaye mugire icyumweru gihire! Ni aho mu cyumweru gitaha."
14,urukundo,relationship,http://muhabura.rw/amakuru/urukundo/article/menya-byinshi-amasohoro-yongera-ibyishimo-kubagore,Menya byinshi Amasohoro yongera ibyishimo kubagore!," foto internet Nk’uko 7sur7 dukesha aya makuru ibitangaza, aba bashakashatsi berekanye ko abagore bakorana imibonano mpuzabitsina idakingiye n’abagabo babo cyane bibarinda guhangayika ku buryo bwinshi kurusha abandi. Ubu bushakashatsi bwerekanye ko abagore baryamana n’abo bahuje ibitsina cyangwa abaryamana n’abagabo mu gihe runaka kandi bakoresheje agakingirizo, bahora bahangayitse, badafite amahoro kurusha abaryamana n’abagabo gusa Ubu bushakashatsi kandi bwerekana ko guhorana umunezero bitava gusa ku kuba ukora imibonano mpuzabitsina ko ahubwo bituruka ku ngano y’amasohoro agera mu mubiri w’umugore. Gusa ibi ni ibyo kwitondera. Mbere yo gukorana imibonano mpuzabitsina idakingiye n’umuntu uwo ariwe wese, ugomba kubanza kumenya ko atanduye virusi itera SIDA cyangwa se indi ndwara iyo ariyo yose yandurira mu mibonano mpuzabitsina. KANDA HANO USOME INDI NKURU BIFITANYE ISANO ARIKO KUBAGABO 
http://www.muhabura.rw/amakuru/ubuzima/article/ninshuro-zingahe-umugabo-ashobora-kurangiza-mu-kwezi
 Yanditswe na Sarongo Richard/Muhabura.rw"
8,ubukerarugendo,tourism,http://www.igihe.com/ubukerarugendo/article/uburyo-bushya-ushobora-gusura-ingagi-zo-mu-birunga-wibereye-mu-rugo,Uburyo bushya ushobora gusura ingagi zo mu birunga wibereye mu rugo," Muri iki cyumweru Ikigo cy’Igihugu cy’Iterambere (RDB), ku bufatanye na The Ellen Fund, Dian Fossey Gorilla Fund na Habitat XR, batangaje ko bazanye uburyo abantu bashobora gusura ingagi zo mu birunga bifashishije uburyo bw’ikoranabuhanga buzwi nka ‘Virtual Reality (VR)’. Ubu buryo bwatangijwe kuwa 22 Mata 2020, ubwo hizihizwaga umunsi wahariwe kurengera Isi n’ibiyiriho, butuma abantu basura ingagi zo muri Pariki y’Ibirunga, bibereye mu rugo. Umunyamerikakazi akaba n’Umunyarwenya Ellen DeGeneres, uri no kubaka ikigo kizajya urimo kubaka ikigo kizajya gifasha mu bikorwa byo kubungabunga Ingagi muri Pariki y’Igihugu y’Ibirunga mu Rwanda, yavuze ko ubu buryo bwo gusura ingagi ‘budasanzwe kuko ari nk’aho uba uri kumwe n’ingagi’. Iyi filimi y’iminota itandatu n’amasegonda atatu ikwereka imbonankubone ingagi zo mu birunga mu buryo butangaje ziri aho zisanzwe ziba mu birunga kandi ziri mu buzima busanzwe bwa buri munsi. Bugufasha kuryoherwa n’ubwiza bwo gusura ingagi zo mu birunga mu Rwanda ukamera neza neza nk’uri kumwe na zo kuko amajwi yazo n’ay’inyoni z’aho ziri byose uba ubyumva nk’uri kumwe nazo. Iyi filimi kuyireba ni ubuntu, ushobora kuyireba ku mbuga nka Oculus, Within, Samsung VR, Littlstar na VeeR. Umuyobozi ushinzwe ubukerarugendo na Pariki z’igihugu muri RDB, Belise Kariza, avuga ko urwego rw’ubukerarugendo ku Isi rwashegeshwe bikomeye na Coronavirus, yatumye ibihugu bihagarika by’agateganyo gusura ingagi. Avuga ko bibabaje kuba badashobora kwakira abashyitsi baje kureba no kwishimira ibyiza bitatse u Rwanda ariko ari mu nyungu za buri wese kuguma mu rugo mu gihe bakomeje gukorana n’abafatanyabikorwa mu gukora no gusangiza abantu ibyiza nk’ibiri muri iyi filimi yo gusura ingagi uri mu rugo. Iyi filimi ushobora kuyireba no kuyimanura ku buntu (download) unyuze hano"
2,imikino,sport,http://kigalipost.com/Iran-Umugabo-arashinjwa-kuryamana-n-abakobwa-barenga-20-yitwaje-ko-asa-na-Messi.html,"
Iran: Umugabo arashinjwa kuryamana n’abakobwa barenga 20 ababeshya ko ari Messi
"," Umugabo w’umunya-Irani, Reza Paratesh wamamaye cyane kubera uburyo asa na kabuhariwe Lionel Messi, kuri ubu yongeye kuvugwa cyane aho ashinjwa kubeshya mu buryo butangaje abakobwa n’abagore barenga 20 ko ari ’Messi nyawe’ kugira ngo aryamane nabo. Ni inkuru yatangiye kusakara kuva ku wa Kabiri w’iki cyumweru nkuko ikinyamakuru cyo muri Esipanye, Marca cyabigarutseho. Uyu musore w’imyaka 26 y’amavuko magingo aya ukurikirwa n’abasaga ibihumbi 700 kuri Instagram ngo yaba amaze kuregwa n’abagore 23 bamushinja kubabeshya ko ari Messi bakagirana imishyikirano ivamo kuba banaryamana.

Reza Paratesh yaramamaye muri Iran ku buryo yifotorezwaho n’abahisi na bagenzi Nyuma y’uko ibi birego bifashe intera ndende, Reza Paratesh yashyize ubutumwa buri mu rurimi rw’icyongereza kuri konti ye ya Instagram aho yahakanaga ibyo ashinjwa byose. Ati ""Ndabasabye, ntimugakine no kwanduza isura n’icyizere by’abantu. (...) Iyo ibi biba aribyo haba harabayeho ibirego ngakurikiranwa (...) uyu munsi mba ndi muri gereza..""  واقعا ادم با شنيدن يك سري شايعات تنش ميلرزه، خواهش ميكنم با ابروي كسي بازي نكنيد. و ازتون ميخوام اگه پست يا خبري از اين شايعه ديديد لينك اين پست منو براش ارسال كنيد قربون معرفت همتون #رضاپرستش #rezaparastesh A post shared by  iranian messi ( Messi Irani ) (@rezaparastesh) on Jun 26, 2019 at 10:24am PDT 
Uyu mugabo arashinjwa kuryamana n’abagore ababeshya ko ari Messi nyirizina"
12,ibidukikije,environment,http://www.igihe.com/ibidukikije/article/rema-ihangayikishijwe-n-uko-igihugu-gikennye-imishinga-yo-kurengera-ibidukikije,REMA ihangayikishijwe n’uko igihugu gikennye imishinga yo kurengera ibidukikije n’ihindagurika ry’ibihe," Green Climate Fund, itera inkunga imishinga itandukanye igamije kurengera ibidukikije no gukumira ingaruka z’ihindagurika ry’ibihe, cyane cyane mu bihugu biri mu nzira y’amajyambere n’ibyabasirwa cyane n’izo ngaruka. Kuri uyu wa 27 Werurwe 2018 ubwo umuyobozi mukuru wungirije wa REMA, Munyazikwiye Faustin, yatangizaga amahugurwa y’abahanga mu kurengera ibidukikije, agamije kubongerera ubumenyi, yavuze ko nta mishinga ihari. Yagize ati “Minisiteri y’ibidukikije yemerewe guhabwa miliyoni ziri hagati ya 10$ na 50$ ku mushinga umwe wo kurengera ibidukikije. Mutekereze umushinga wa miliyoni 50 mukaba mudafite na mike mushobora gutanga. Guhera mu 2015 nibwo twemerewe ariko muri uyu mwaka nibwo twakiriye umushinga wa mbere wa miliyoni 32[...]mutekereze kuba twaremerewe mbere ariko tukaba nta mishinga dufite! Icyo nicyo kibazo dufite, nicyo namwe mufite.” Munyazikwiye yakomeje avuga ko imishinga icyo kigega gitera inkunga ari igamije kurengera ibidukikije no gukumira ingaruka z’ihindagurika ry’ibihe nk’imvura, imyuzure, amapfa n’ibindi ikubiye mu nkingi zitandukanye irimo iy’ubukungu, ubuhinzi, ingufu, ubwikorezi n’ahandi kandi ko nyuma y’ayo mahugurwa, izo nzobere zizaba zifite ubushobozi buhambaye bwo kuyitegura, bagafasha ibigo bya Leta n’ibyigenga, ku buryo ishobora guhabwa icyo kigo kikayiha amafaranga igatangira gukora. Perezida w’ishyirahamwe ry’abahanga n’inzobere mu bidukikije (RAPEP), Egide Nkuranga, yavuze ko rimaze igihe gito ritangiye ku buryo igikenewe kandi cyihutirwa ari guhugura abanyamuryango. Yagize ati “Icyihutirwa ni ukugira ngo abanyamuryango bahugurwe bari hamwe, cyane mu kazi dukora kugira ngo kavemo ireme rifatika[..] iyo mishinga iterwa inkunga n’icyo kigega tugiye guhugura, ni iteza imbere igihugu mu buryo bwo kurengera ibidukikije. Nitubikora neza, bizatuma ibyo igihugu cyateguye bigerwaho mu buryo bworoshye.” Aya mahugurwa y’iminsi ibiri yateguwe na REMA iafatanije na RAPEP, arahuza abahanga n’inzobere mu bidukikije basaga 50."
1,politiki,politic,http://www.igihe.com/diaspora/article/me-flamme-wunganiraga-fabien-neretse-yatsimbaraye-ku-ipfobya-rya-jenoside,Me. Flamme wunganiraga Fabien Neretse yatsimbaraye ku ipfobya rya Jenoside yakorewe Abatutsi," Neretse yari akurikiranyweho ibikorwa by’ubwicanyi mu gihe cya Jenoside yakorewe Abatutsi i Nyamirambo no mu Mataba mu yahoze ari Komini Ndusu mu Ruhengeri hagati ya 6 Mata 1994 na 14 Nyakanga 1994. Yarezwe gushishikariza abasirikari kwica Abatutsi, aho 13 biciwe i Nyamirambo. Yanashinze Umutwe w’Interahamwe mu Mataba, awuha intwaro mbere yo kugaba ibitero ku Batutsi, ariko anabaha ibihembo by’amafaranga. Icyemezo cy’Urukiko rwa Bruxelles cyo gukatira Neretse imyaka 25 gifite umwihariko kuko ni ubwa mbere u Bubiligi bwakurikiranye bukanahana icyaha cya Jenoside hashingiwe ku itegeko rihana. Cyanyuze uruhande rw’abarega. Umunyamategeko ubahagarariye, Me. Karongozi André Martin, yabwiye IGIHE ko nubwo rwitabiriwe n’abagenzwa n’impamvu zitandukanye, rwagenze neza. Ati “Ku bwacu urubanza rwagenze uko rwagombaga kugenda, nubwo byari bikomeye harimo ingorane nyinshi zuko hari abanyabuhamya baguriwe, z’uko hari abaza guhimba ko mu Rwanda abantu batisanzura.  Ibyo byose ikintu nishimiye ku giti cyanjye, ni ukubona ko Abanyarwanda bavuze badategwa abenshi berekanye ibyaha Neretse yakoze ari nabyo urukiko rwahereyeho. Harimo n’abaje kwigamba, harimo n’abaje guhakana Jenoside.” Urubanza rwa Neretse rwaranzwe n’amagambo ahakana Jenoside yakorewe Abatutsi yavuzwe n’umwunganira, Me Jean Flamme. Imvugo ze zatumye abari mu rubanza harimo n’abacamanza bagaragaza ko yarengereye mu kuvuga ko habaye Jenoside ebyiri. Nyuma y’umwanzuro w’urubanza yakomeje kwinangira ku bitekerezo bye bipfobya Jenoside yakorewe Abatutsi. Me Flamme waganiriye na IGIHE asa n’uwabihiwe yavuze ko atishimye umwanzuro w’urukiko ku mukiliya we. Ati “Uru rubanza rwatangiye nabi cyane, banze abatangabuhamya, rwatangiye nabi bikomeza mu rubanza rwose. Njye ntabwo mbyishimiye. Ni akaga ku butabera bw’u Bubiligi.” Yavuze ko adahakana Jenoside yakorewe Abatutsi ahubwo ko mbere yuko iba habayeho Jenoside na nyuma yayo haba indi. Ati “Simpakana Jenoside, icyo navuze ni uko mbere yayo habaye Jenoside yakorewe abahutu kandi ko nyuma yayo, habaye Jenoside muri Congo yasize ibihumbi 10 by’inzirakarengane.” Umunyamakuru wa IGIHE yamubajije niba yarigeze agera mu Rwanda ngo yihere ijisho ibyahabereye,yamusubije agira ati “Muri Kanama 1994 nari mu Rwanda ndi kumwe n’abanyamategeko batagira umupaka, nzi ibyo mvuga.” Abajijwe niba yarabonye imibiri y’inzirakarengane, mu ijambo rimwe arasubiza ati “yego”.  Yongeyeho ko ari ibintu bibabaje ariko akarenga akavuga ko uwo yunganiraga (Neretse) yarenganye. Umwunganizi w’abiciwe muri Jenoside yakorewe Abatutsi mu manza zitandukanye zibera mu Bubiligi, Michèle Hirsch, yavuze ko ari urubanza rudasanzwe ruhamya akamaro gakomeye k’urukiko rw’abaturage rwa Bruxelles. Yavuze ko rwagaragayemo ibintu bidasanzwe byinshi birimo n’abatangabuhamya badasanzwe, abarokotse bagize imbaraga zo guhagaragara bakavuga aribyo byatumye umwanzuro wafashwe ufatwa. Ati “Ndatekereza ko icyemezo cy’urukiko kizandikwa mu mateka y’Urukiko rwa rubanda rwa Bruxelles kizandikwa mu mateka y’u Bubiligi n’ay’ikiremwamuntu.’’ Urubanza rwa Fabien Neretse w’imyaka 71 rwatangiye mu Ugushyingo 2019 ubwo hatoranywaga itsinda ry’abaturage bagomba gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi. Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye. Neretse wahise atabwa muri yombi ajya gufungwa, afite iminsi 15 yo kujuririra umwanzuro w’Urukiko rwa Bruxelles."
2,imikino,sport,http://muhabura.rw/amakuru/sport/article/lionel-messi-yahagaritswe-amezi-atatu-adakinira-ikipe-y,Lionel Messi yahagaritswe amezi atatu adakinira ikipe y’igihugu anacibwa ibihumbi 50 by’amadorari," Kizigenza mu mupira w’amaguru ku isi akaba na kapiteni w’ikipe y’igihugu ya Argentina,Lionel Messi yahagaritswe amezi atatu adakinira ikipe y’igihugu imikino mpuzamahanga nyuma y’uko atangaje ko igikombe cya Copa America cyaranzwe na ruswa. Uyu mukinnyi usanzwe akinira FC Barcelona w’imyaka 32 y’amavuko yasohowe mu kibuga ubwo ikipe ye Argantine yakiniraga umwanya wa gatatu n’ikipe ya Chile ikaza no gutsindwa ibitego 2-1 ahita avuga ko igikombe n’ubundi cyari cyagenewe ikipe y’igihugu cya Brezil. Usibye guhagarikwa igihe kingana gutyo, ishyirahamwe n’umupira w’amaguru muri Amerika y’amajyepfo ’Conmebol’ ryamuciye ibihumbi 50 by’amadorari y’Amerika ahwanye n’amayero asaga ibihumbi 41. Kuri ubu Messi afite iminsi irindwi yo kujuririra iki cyemezo yafatiwe n’iri shyirahamwe. Uku guhagarikwa kuri Messi bivuze ko atazakina imikino ya gishuti Argantine izakina mu mezi ya Nzeri n’Ukwakira igahura na Chile, Mexico ndetse n’Ubudage. Ikipe y’igihugu Argentina izatangira kwitegura igikombe cy’isi cya 2022 mu mwaka utaha wa 2020 mu kwezi kwa Werurwe. Messi yeretswe ikarita itukura ku munota wa 37 w’umukino ubwo bakinaga n’ikipe ya Chile nyuma y’ugushyamirana na Gary Medel nawe wahanwe. Icyo gihe Messi yagize ati ""Ntabwo twe twakoresha iyi ruswa.Bitweretse ko nta cyubahiro kiri muri iri rushanwa"". Akomeza agira ati ""Birababaje,ruswa,abasifuzi,ntabwo batumye abantu baryoherwa na ruhago"". Ishyirahamwe ry’umupira w’amaguru muri Argantine ryakomeje kwinubira imisifurire yabaye muri ririya rushanwa nyuma y’uko ikipe y’igihugu itsindiwe n’ikipe ya Brezil muri 1/2. Gusa ishyirahamwe ry’umupira w’amaguru muri Amerika y’amajyepfo ryasubije kuri ibyo ryashinjwaga rivuga ko ntabyagaragaye ahubwo ko ibyo bigaragaza agasuzuguro.


Yanditswe na Habarurema Djamali"
2,imikino,sport,http://www.igihe.com/imikino/indi-mikino/article/isiganwa-ry-imodoka-nyirangarama-rally-rigiye-kuba-ku-nshuro-ya-kabiri,Isiganwa ry’imodoka “Nyirangarama Rally” rigiye kuba ku nshuro ya kabiri," Mu mwaka ushize ubwo iyi Rally yabaga ku nshuro ya mbere, yegukanywe na Giancarlo Davite mu gihe mu 2018 habaye igisa n’igeragezwa ry’iri siganwa ribanziriza ayandi mu mwaka wa Shampiyona yo gusiganwa mu modoka. Mu kiganiro n’abanyamakuru cyabaye kuri uyu wa Gatanu kuri Pilipili i Nyarutarama, Nzamwita Eric, uyobora isiganwa ry’uyu mwaka, yavuze ko imyiteguro bayigeze kure, aho bamaze kuvugana n’abapilote bashobora kuzaza gukina n’imihanda ikaba yaramaze kwemezwa. Ati “Twatumiye abapilote 10 bo mu Rwanda n’abo hanze bagera ku munani bo mu Burundi. Kugeza ubu ntabwo navuga abamaze kwemeza ko bazaza kuko baracyafite igihe cyo kwemeza ko bazakina, umunsi wa nyuma ni tariki ya 13 z’uku kwezi.“ Nzamwita yakomeje avuga ko isiganwa ry’uyu mwaka rizakinirwa ku ntera y’ibilometero 295.5 (birimo 151.8 byo gusiganwa), mu mihanda ya Kinini, Cyinzuzi, Tumba no ku musozi wa Tare, hose inshuro ebyiri. Kalisa Thierry, umwe mu bari bahagarariye Entreprise Urwibutso Nyirangarama ya Sina Gérard, yavuze ko bishimira gutera inkunga iri siganwa ry’amamodoka kuko rifasha akarere ka Rulindo kumenyekana cyane umusozi wa Tare. Ati “Siporo tuyishyigikira kuko ifasha Abanyarwanda. Hamwe n’akarere ka Rulindo, duhora twifuza ko ibyo dukora bitagarukira ku byo kurya gusa cyangwa ubumenyi duha abanyeshuri. Sina Gérard yiyemeje gutera inkunga iyi Rally. Ni ubwa gatatu tugiye kuyitera inkunga.” “Gushyigikira uyu mukino byatumye agasozi kacu kamenyekana n’ishuri ryacu riramenyekana. Umubare w’abanyeshuri wariyongereye kuva dutangiye gukorana nabo.” Nyirangarama Rally ni ryo siganwa rya mbere rizakinwa uyu mwaka riri ku ngengabihe ya Shampiyona y’umukino wo gusiganwa mu modoka mu Rwanda, rikaba rizabanziriza Rwanda Mountain Gorilla Rally izaba muri Gicurasi (ikaba inabarwa mri Shampiyona Nyafurika) mu gihe hazakurikiraho Huye Rally  na Rallye des Milles Collines. Amafoto: Uwihanganye Hardi"
5,imyidagaduro,entertainment,http://muhabura.rw/amakuru/imyidagaduro/article/the-ben-na-pricillah-bakoze-indirimbo-ifite-byinshi,The Ben na Pricillah bakoze indirimbo ifite byinshi isobanuye “Yumve hano”," The Ben ndetse na Pricillah Abahanzi Nyarwanda bakorera umuziki mu gihugu cya Leta Zunze ubumwe za America bashyize hanze indirimbo yari imaze iminsi ivugwa ho ibitandukanye n’abantu benshi gusa n’ubwo iyi ndirimbo yamenyekanye itari yasohoka n’ubusanzwe na bene gukora iyi ndirimbo batangaza ko ari indirimbo idasanzwe haba kuruhande rwa The Ben ndetse na Pricillah. Iyi ndirimbo ndetse n’amagambo ayigize buri umwe atangaza ko ntaho ihuriye n’ubuzima bwe bwite ahubwo ari mu rwego rw’akazi ndetse no gushimisha abafana babo ndetse no kubaha indirimbo nziza yo gusoza umwaka no kubifuriza ibyiza byo mu minsi mikuru ya Noheli n’Ubunani.
 Yumve hano indirimbo ya The Ben na Pricillah “Ntacyadutanya”
  Yanditswe na Akayezu Snappy/Muhabura.rw"
5,imyidagaduro,entertainment,http://www.igihe.com/imyidagaduro/article/yvan-buravan-uri-gukora-kuri-album-ye-ya-kabiri-yasohoye-indirimbo-ye-nshya,"Yvan Buravan uri gukora kuri album ye ya kabiri, yasohoye indirimbo ye nshya yise “Low key”"," Uyu muhanzi nyuma yo kwegukana igihembo cya Prix Decouvertes akaza no kumurika Album ye ya mbere yakoze ibitaramo birenga icumi mu bihugu bitandukanye bya Afurika. Nyuma y’ibi bitaramo yafashe ikiruhuko yari amazemo igihe mbere yuko atangira gukora kuri album ye ya kabiri, kuri ubu Yvan Buravan yatangiye gusohora indirimbo ziyigize cyane ko ayigeze kure. Ubwo bashyiraga hanze iyi ndirimbo nshya bise “Low key” uyu muhanzi yagize ati ”Nyuma yo kumurika Album ‘The love lab’ byanagenze neza, n’ibitaramo nitabiriye nyuma yo kwegukana igihembo cya Prix Decouvertes, nafashe icyemezo cyo gufata akaruhuko no gukora ku yindi mishinga itandukanye. Kuri ubu ngarukanye indirimbo nshya ikaba imwe mu ziri kuri Album yanjye ya kabiri.” Iyi ndirimbo nshya ikubiyemo amagambo y’urukundo n’ubundi uyu ukaba ariwo mujyo uyu muhanzi azwiho mu gukora ibihangano bye. Yumvikana asaba umukobwa baba bakundana kumuha urukundo ntakindi yitayeho kuko iyo bakundana aryoherwa n’uko babanye, ni indirimbo iririmbye mu ndimi enye arizo Ikinyarwanda, Igifaransa, Igiswahili ndetse n’Icyongereza. Indirimbo “Low Key” Yvan Buravan mu buryo bw’amajwi yakozwe na Bob Pro mu gihe amashusho yayo yo yafashwe anatunganywa na Dric Ent. Kompanyi y’umusore uzwi cyane mu gufatira abahanzi amashusho magufi yaba mu bitaramo no mu bindi birori. Reba ""Low Key"" indirimbo nshya ya Yvan Buravan"
5,imyidagaduro,entertainment,http://muhabura.rw/amakuru/imyidagaduro/article/covid-19-umuhanzi-bobi-wine-akaba-n-umunyaporitiki-ukomeye,COVID-19 : Umuhanzi Bobi Wine akaba n’umunyaporitiki ukomeye yasohoye indirimbo kuri Coronavirus," Umugande w’Umuhanzi  Bobi Wine akaba n’umunyaporitiki wazonze muri ino minsi Perezida Yoweri Kaguta Museveni wa Uganda kubera kurwanya ubutegetsi bwe yasohoye indirimbo ivuga k’ubukangurambaga bwo kwirinda icyorezo cya Coronavirus kibangamiye isi muri iki gihe muri rusange. Ni indirimbo ivuga ububi bw’iyi ndwara ndetse anavuga byimbitse ibyakorwa kugirango isi yose ihagurukire ingamba zo gukumira iki cyorezo kizengereje isi.Muri iyo ndirimboya yise ""Corona Virus Alert"" Kanda hano wumve indimbo yise ""Corona Virus Alert""  Bobi Wine aragira ati:""Coronavirus ni icyorezo cyugarije isi ,buri wese agomba kuba birandeba kuri cyo mu rwego rwo kukirwanya .Akomeza kandi avuga uburyo kukirwanya ari ukubahiriza amabwiriza yo kugira isuku cyane cyane gukaraba intoki,ukubahiriza kudategerana n’abantu ndetse no kuba mu rugo."" Muri iyi ndirimbo Kandi akomeza avuga ko ntawe iki cyorezo kitareba ndetse akagaruka kuri bimwe mu bihugu bimaze kuzahazwa n’icyo cyorezo ku buryo bugaragara. Agira ati: Icyorezo cya Coronavirus kimaze gushegesha ubushinwa ndetse n’ubutariyani aho usanga imibare y’abapfa imaze kuzamuka ku rwego rwo hejuru rero buri wese nagire uruhare rwo kukirinda akurikiza amabwiriza yose yagenywe."" Iyi ndirimbo ayisohoye mu gihe isi yose yugarijwe n’icyorezo cya Coronavirus aho cyatangiriye mu Bushinwa ndetse kikaba kimaze gukwirakwira mu isi yose ndetse no muri Afurika. Mu bihigu by’ibiyaga bigari naho nticyahatanzwe aho mu Rwanda abapimwemo icyo cyorezo bagera kuri 40 ariko bakaba barikwitabwaho ahabugenewe ,nta n’umwe Kandi urahitanwa nacyo mu Rwanda. Mu  muri Uganda  hamaze kuboneka abarwayi 14 Minisiteri yaho y’ubuzima ikaba ikomeje gutangaza ko nabo barikwitabwaho  .Bobi wine rero asohoye iyi ndirimbo atanga ubutumwa bukomeye abuha Uganda ndetse n’isi yose mu rwego rwo gukumira icyo cyorezo cyoretse isi yose. Denis Fabrice Nsengumuremyi/MUHABURA.RW"
5,imyidagaduro,entertainment,http://muhabura.rw/amakuru/imyidagaduro/article/ibyemezo-by-inama-y-abaminisitiri-yateranye-kuri-uyu-wa,Ibyemezo by’ inama y’Abaminisitiri  yateranye kuri uyu wa Gatanu," Uyu munsi  ku wa Gatanu, tariki ya 16 Werurwe 2018,
Inama y’Abaminisitiri idasanzwe yateraniye muri
Village Urugwiro, iyobowe na Nyakubahwa
Perezida wa Repubulika, Paul KAGAME. Inama y’Abaminisitiri yamenyeshejwe aho
imyiteguro y’inama idasanzwe y’Umuryango wa
Afurika Yunze Ubumwe iteganyijwe kubera mu
Rwanda ku itariki ya 21 Werurwe 2018 igeze,
ishima ko imyiteguro irimo kugenda neza, inzego
zose zibishinzwe zirimo gukora ibyo zisabwa. 1. Inama y’Abaminisitiri yemeje imyanzuro
y’Inama y’Abaminisitiri yo ku wa 14 Gashyantare
2018, imaze kuyikorera ubugororangingo. 2. Inama y’Abaminisitiri yemeje Imishinga
y’Amategeko ikurikira: a) Umushinga w’Itegeko ryemera kwemeza
burundu amasezerano y’inguzanyo yashyiriweho
umukono i Kigali mu Rwanda ku wa 12 Werurwe
2018, hagati ya Repubulika y’u Rwanda n’Ikigega
cya OPEC Gitsura Amajyambere Mpuzamahanga
(OFID), yerekeranye n’inguzanyo ingana na
miliyoni makumyabiri z’Amadolari
y’Abanyamerika (20.000.000 USD) agenewe
gahunda irambye y’u Rwanda yo gukwirakwiza
amazi n’ibikorwa by’isukura; b) Umushinga w’Itegeko ryemera kwemeza
burundu amasezerano y’impano yashyiriweho
umukono i Kigali mu Rwanda ku wa 07 Werurwe
2018, hagati ya Repubulika y’u Rwanda n’Ikigega
Mpuzamahanga Gitsura Amajyambere (IDA),
nk’Urwego ruyobora Ikigega gihuriweho
n’abaterakunga bagamije kuzamura urwego
rw’imirire, yerekeranye n’impano ingana na
miliyoni makumyabiri z’Amadolari
y’Abanyamerika (20.000.000 USD) agenewe
umushinga wo gukumira no kugabanya igwingira
ry’abana; c) Umushinga w’Itegeko ryemera kwemeza
burundu Amasezerano y’inguzanyo yashyiriweho
umukono i Kigali mu Rwanda ku wa 07 Werurwe
2018, hagati ya Repubulika y’u Rwanda n’Ikigega
Mpuzamahanga Gitsura Amajyambere (IDA),
yerekeranye n’inguzanyo ingana na miliyoni cumi
na zirindwi n’ibihumbi magana atandatu
z’Amadetesi (17.600.000 DTS) agenewe
umushinga wo gukumira no kugabanya igwingira
ry’abana; d) Umushinga w’Itegeko ryemera kwemeza
burundu amasezerano y’impano yashyiriweho
umukono i Kigali mu Rwanda ku wa 07 Werurwe
2018, hagati ya Repubulika y’u Rwanda n’Ikigega
Mpuzamahanga Gitsura Amajyambere (IDA),
nk’Urwego ruyobora uburyo bw’iterankunga ku
isi, yerekeranye n’impano ingana na miliyoni
icumi z’Amadolari y’Abanyamerika (10.000.000
DTS) agenewe umushinga wo gukumira no
kugabanya igwingira ry’abana; e) Umushinga w’Itegeko ryemera kwemeza
burundu amasezerano y’inguzanyo yashyiriweho
umukono i Kigali mu Rwanda na Luxembourg ku
wa 28 Ukuboza 2017, hagati ya Repubulika y’u
Rwanda na Banki y’Ishoramari y’Abanyaburayi,
yerekeranye n’inguzanyo ingana na miliyoni
mirongo ine n’eshanu z’Amayero (45.000.000
EUR) agenewe umushinga wo kubaka ruhurura
rusange yo mu Mujyi wa Kigali. f) Umushinga w’Itegeko rigena inshingano,
imiterere n’imikorere bya Komisiyo y’Igihugu
ishinzwe Abakozi ba Leta; g) Umushinga w’Itegeko ryerekeye ibyaha
bikoreshejwe ikoranabuhanga; h) Umushinga w’Itegeko ryerekeye kurengera
umwana; i) Umushinga w’Itegeko rihindura kandi ryuzuza
Itegeko N° 05/2011 ryo ku
wa 21/03/2011 rigenga ahantu hihariye mu
by’ubukungu mu Rwanda. 3. Inama y’Abaminisitiri yemeje Amateka
akurikira: a) Iteka rya Perezida ryemerera Bwana
MUNYAKAYANZA Eugène, wari uhagarariye u
Rwanda muri Lake Kivu and Rusizi River Basin
Authority (ABAKIR) guhagarika imirimo; b) Iteka rya Minisitiri w’Intebe rigena,
imbonerahamwe y’imyanya y’imirimo, ibisabwa
ku myanya y’imirimo, imishahara n’ibindi
bigenerwa abakozi bo mu Kigo cy’Igihugu
gishinzwe Igororamuco (NRS); c) Iteka rya Minisitiri w’Intebe rishyira Lt.
Triphonie UMUHIRE ku mwanya
w’Umushinjacyaha wa Gisirikare. 4. Inama y’Abaminisitiri yemeje ko aba
bakurikira bahagararira Ibihugu byabo mu
Rwanda ku rwego rwa Ambasaderi: a) Bwana KAREN DRASTAMATOVICH TCHALIAN,
wa Russia, afite icyicaro i Kigali; b) Bwana ERNEST JUMBE MANGU, wa Tanzania,
afite icyicaro i Kigali; c) Madamu FRANCISCA ASHIETEY-ODUNTON, wa
Ghana afite icyicaro i Nairobi, muri Kenya; d) Bwana LOH SECK TIONG, wa Malaysia, afite
icyicaro i Nairobi muri Kenya; e) Bwana KRZYSZTOF BUZALSKI, wa Poland afite
icyicaro i Dar Es Salaam muri Tanzania; f) Bwana ABULLA JASSIM AL-MAADIDA, wa
Qatar, afite icyicaro i Dar Es Salaam, muri
Tanzania. 5. Mu bindi a) Minisitiri w’Uburezi yamenyesheje Inama
y’Abaminisitiri ko ku itariki ya 22/03/2018 i Kigali
muri Hoteli Serena Umuryango Mastercard
Foundation wo muri Canada uzatangiza ku
mugaragaro ingamba nshya kuri Afurika zigamije
guteza imbere Ibikorwa by’Urubyiruko rwa
Afurika. b) Minisitiri w’Ibidukikije yamenyesheje Inama
y’Abaminisitiri ko kuva ku itariki ya 19 kugeza ku
ya 21 Werurwe 2018 u Rwanda ruzakira Inama
y’Ihuriro ry’Ingufu zirambye n’Inama
Mpuzamahanga iziga ku kugabanya ubushyuhe
muri Afurika. Izo nama zombi zizabera i Kigali
muri Hoteli Serena na Marriot. c) Minisitiri w’Umuco na Siporo yamenyesheje
Inama y’Abaminisitiri ko kuva ku itariki ya 21
kugeza ku ya 23 Werurwe 2018 Ikigo cy’Igihugu
gishinzwe Ishyinguranyandiko na Serivisi
z’Inkoranyabitabo cyateguye inama izabera muri
Hoteli Lemigo iziga ku iterambere
ry’Ishyinguranyandiko na Serivisi
z’Inkoranyabitabo mu Rwanda. Iri tangazo ryashyizweho umukono na Marie
Solange KAYISIRE
Minisitiri ushinzwe Imirimo y’inama y’abamisitiri. Chief Editor"
2,imikino,sport,http://muhabura.rw/amakuru/sport/article/sport-argentine-mu-gikombe-cy-isi-bikozwe-na-messi,Sport: Argentine mu gikombe cy’Isi bikozwe na Messi," Argentine yari kimwe mu bihugu by’ibihangange bifite amahirwe yo kucyerekezamo ariko yaraye ikoze ibisa n’ibitangaza ibifashijwemo na rutahizamu Lionel Messi ikatisha itike. Argentina yari ku mwanya wa gatandatu mu bihugu 10 byarimo bihatanira amatike atanu yo kuzahagararira umugabane wa Amerika y’Amajyepfo mu gikombe cy’Isi mbere y’uko ikina umukino wa nyuma na Équateur aho yasabwaga gutsinda bitaba ibyo igasezererwa burundu mu irushanwa yakinnye umukino waryo wa nyuma mu riheruka ryabereye muri Brazil mu 2014. Ntabwo byatangiye neza kuko ku munota wa mbere gusa yari imaze gutsindwa igitego cya mbere cya myugariro Romario Ibarra byasaga n’aho icyizere cyose abakunzi ba Argentine n’umukinnyi wayo, Lionel Messi uri mu bakunzwe cyane ku isi, bari bafite gitangiye kuyoyoka. Byasabye iminota 11 kugira ngo Messi umaze gutorwa nk’umukinnyi wa mbere ku isi inshuro eshanu, atangire guhindura umukino aho yatsinze igitego cya mbere ku mupira yari ahawe na Angel Di Maria. Nyuma iminota irindwi Messi yashyizemo icya kabiri cyatumye imitima y’Abanya-Argentine itangira gusubira mu gitereko ndetse aza gushimangira inzozi zabo zo kuzagaragara mu gikombe cy’Isi ku munota wa 62 atsinda igitego cya gatatu, umukino wari amahirwe ya nyuma urangira ari ibitego 3-1. Nubwo Messi yafashije Argentine kubona itike ikiyongera ku bihugu nka Brésil iyobowe na Neymar, Uruguay ya Luis Suarez, Colombia ya Radamel Falcao na Peru izaca mu mikino ya kamarampaka; kimwe mu bihangange kuri uyu mugabane cyatunguwe ni Chile iyobowe na rutahizamu wa Arsenal, Alex Sanchez, yarangije ari iya gatandatu ikaba izasigara ku rugo. Leta Zunze Ubumwe za Amerika nayo yatunguwe ndetse ntabwo izagaragara muri iki gikombe yari imaze imyaka 27 itaraburamo na rimwe kuko mu gice cya CONCACAF ishakiramo itike, Mexique, Costa Rica na Panama nizo zayibonye naho Honduras ikazanyura mu mikino ya kamarampaka. Ku mugabane w’u Burayi, ni ibyishimo ku Bafaransa nabo baraye babonye iyi tike bigoranye nyuma yo gutsinda Belarus ibitego 2-1 bya Antoine Griezmann na Olivier Giroud kimwe na Portugal iyobowe na Cristiano Ronaldo yabonye itike bidasubirwaho itsinze u Busuwisi ibitego 2-0. Igihugu gikomeye cyatunguwe ni u Buholandi bwatsinze Suède ibitego bibiri ku busa byombi bya Arjen Robben gusa ntibyagira icyo biyifasha kuko yasabwaga gutsinda ibiri hejuru ya birindwi bityo ikaba itazagaragara muri iri rushanwa."
6,amateka,history,http://muhabura.rw/amakuru/amateka/article/kwibuka-26-tariki-9-mata-1994-abasirikare-ba-leta-ya,#KWIBUKA 26  : Tariki 9 Mata 1994  Abasirikare ba Leta ya Habyarimana batwitse Abatutsi  mu Nyakabanda," Uyu munsi ni tariki 9 Mata 2020 , hashize imyaka 26  ahantu hatandukanye mu Rwanda habereye ubwicanyi bukomeye muri Jenoside yakorewe Abatutsi. Gusa kuri iyi tariki ya 09 Mata 1994 ingabo za RPA inkotanyi zari zatangiye kurokora Abatutsi. Ni ibyaranze iyi tariki muri Jenoside yakorewe Abatutsi. Nibwo hatangiye Operation Amaryllis, iyobowe na Generali Henri Poncet mu rwitwazo rwo guhungisha abanyaburayi bagera ku 1400 babaga mu Rwanda. Interahamwe n’abasirikare barindaga Habyarimana, bishe abatutsi bari bahungiye kuri paruwasi gatulika yitiriwe Mutagatifu Vicenti wa Paloti i Gikondo bagera kuri 500. Kuri uwo munsi, Ingabo za Loni ziboneye ubwicanyi bwakorewe abatutsi biganjemo abana muri kiliziya i Gikondo. Abasirikare ba Leta ya Habyarimana batwitse abatutsi bari bahungiye Nyakabanda II munsi ya BAOBA Abatutsi bari bahungiye ku misozi ya Murama, Murundi, Nyamirama na Kabare (mu karere ka Kayonza) barishwe. Abatutsi bari bahungiye kuri paruwasi gatolika ya Kabuye, ubu ni mu murenge wa Jabana, bose barishwe. Hagati y’itariki ya 9-10-11/04/1994, abatutsi bari bahungiye i Kiramuruzi (ubu ni mu Karere ka Gatsibo), barishwe. Nk’ uko byatangajwe ku rubuga rwa CNLG dukesha iyi nkuru ngo tariki 9 Mata nibwo Interahamwe zishe abatutsi muri Nyagatare I (ubu ni mu karere ka Nyagatare). Habaye ubwicanyi bwakorewe Abatutsi bari bahungiye kuri paruwasi ya Zaza muri Kibungo, guhera tariki ya 09 kugeza tariki ya 12 Mata, Abatutsi babarirwa hagati ya 500 na 800 barishwe. Abatutsi bari bahungiye ku musozi wa Nyamagumba (Mabanza) muri perefegitura ya Kibuye bagabweho igitero, babanje kwihagararaho mu gihe kingana n’iminsi itanu guhera tariki ya 09 kugeza tariki ya 14 Mata biba iby’ubusa n’ubundi ababarirwa mu 12000 baricwa. Abatutsi bari bahungiye Nyabikenke, ku biro byahoze ari iby’umurenge wa Karama muri Bumbogo, barishwe. Hishwe Abatutsi i Nyarushishi (Nkungu) • Hishwe Abatutsi b’i Cyabingo • Hishwe Abatutsi mu Mataba (Gakenke) • Hishwe Abatutsi muri centre ya Kararama (Gakenke) • Hishwe Abatutsi bari bahungiye ku Rusengero rw’Aba Baptiste rwa Rusiza muri 
Kabumba, Perefegitura ya Gisenyi, ubu ni mu Karere ka Rubavu. • Hishwe Abatutsi bari bahungiye mu Kiliziya ya Nyundo no mu nkengero zayo, muri Perefegitura ya Gisenyi, ubu ni mu Karere ka Rubavu. • Hishwe Abatutsi bari bahungiye muri Maternite ya Nyundo muri Perefegitura ya Gisenyi, ubu ni mu Karere ka Rubavu. 
 Richard Ruhumuriza/MUHABURA.RW"
2,imikino,sport,http://muhabura.rw/amakuru/sport/article/chelsea-fc-isa-nk-iyamaze-kwemeranywa-n-umutoza-uzayitoza,Chelsea FC isa nk’iyamaze kwemeranywa n’umutoza uzayitoza nayo mu minsi iri imbere," Ubusanzwe byari byitezwe, ku itariki ya  24 Werurwe ariho hagombaga gutangazwa ibijyanye na Chelsea n’umutoza Antonio Conte. Biravugwa ko byarangiye ahubwo Chelsea yo ikaba idashaka gukora ikosa nk’iryokozwe na Buyern Munich na Manchester City ryo gutangaza abatoza mbere.
 Umutoza ufite Chelsea Fc by’agateganyo Guus Hidink , yamaze gutsembera iyi kipe avugako bidashoboka ko yagumana iyi kipe,  Amasezerano ye agomba kurangirana ‘umwaka w’imikino ku rutonde rw’abahabwaga amahirwe  harimo Pep Guardiola byararangiye kuko we yamaze gusinyira Manchester City  undi kandi uri ku rutonde  n’umutoza w’ikipe y’igihugu ya  Chile gusa nawe yamaze kubivamo kubera ikibazo cy’icyongereza. Undi ni Diego Simeon wa Atletico Madrid ariko nawe nta mahirwe na make agihari. Usigaye ahabwa amahirwe ni Antonio Conte utoza ikipe y’igihugu ya’Ubutaliyani.Uyu aherutse no kubonana n’abahagarariye Chelsea n’ubwo ibyavuyemo byagizwe ubwiru. Icyagaragaye ni uko uyu Mutoza yanze kongera amasezerano mu ikipe y’igihugu dore ko ayo afite azarangirana na EURO 2016 izaba muri Kamena.
 Antonio Conte ushobora kuba yakomezanya na Chelsea mu minsi iri imbere  Ngo mu gihe yaba yarangizanyije na Chelsea, umutoza Claudio Ranieri utoza Leicester City niwe wahabwa akazi ko gufata ikipe y’Ubutaliyani. Antonio aramutse aje yaba yiyongereye kuri benshi bashya bazagaragar muri shampiyona y’ubwongereza ummwaka utaha. Aba bayobawe na Pep Guardiola waasinyiye Man.City, Rafa Benitez wasinyiye Newcastle, ndetse n’undi ugomba gufata Manchester United. Impinduka ziritezwe muri iyi kipe mugihe yaba ifashwe na Antonio nk’uko bigenda ahandi, Diego Costa yatangaje ko ntaho azajya n’ubwo uyu Conte yavuzeko yakubakira kuri ba rutahizamu babiri aribo Edson Cavanni na Na Mario Icardi wa Inter de Miran. Ikindi ni uko Zizedine Zidane utoza Real Madrid yatangaje ko yiteguye gutanga James Rodriguez muri Chelsea maze akabona Eden Hazard.

Yanditswe na Rukundo Xaver/Muhabura.rw"
8,ubukerarugendo,tourism,http://www.igihe.com/ubukerarugendo/article/rdb-yitabiriye-imurika-rikomeye-ry-ubukerarugendo-muri-amerika,RDB yitabiriye imurika rikomeye ry’ubukerarugendo muri Amerika," Iri murika ry’ibikorwa by’ubukerarugendo riri mu ya mbere akomeye muri Amerika y’Amajyaruguru. Riri kubera mu Mujyi wa Manhattan ahazwi nka Jacob K.Javits. Ryatangaiye taraiki 24 Mutarama, rirasozwa kuri iki Cyumweru tariki 26 Mutarama 2020. Nyuma y’imurika, itsinda rihagarariye u Rwanda rizakomereza ibikorwa byo kumenyekanisha ubukerarugendo bw’u Rwanda hirya no hino mu bice bya Leta ya California nka San Diego, Orange County na Los Angeles mbere yo kugaruka mu Rwanda. Ibigo byigenga bikora iby’ubukerarugendo bihagarariye u Rwanda birimo Mantis Rwanda, Akagera Aviation, New Dawn Associates, Heritage Safaris, Far Trek Africa Safaris, Silverback Africa na FCM Charleston. Mu byo bari kwerekana harimo umuco w’u Rwanda, urusobe rw’ibinyabuzima ruboneka mu Rwanda, ubwiza bw’u Rwanda n’ibijyanye no kwakira abakerarugendo. Umuyobozi ushinzwe ubukerarugendo muri RDB, Belise Kariza, yavuze ko muri Amerika y’Amajyaruguru ari hamwe mu haturuka ba mukerarugendo benshi basura u Rwanda, ko ari iby’ingenzi gukomeza kuhamenyekanisha ubukerarugendo bw’u Rwanda. Ati “Kuba twitabiriye iri murika rizwi rya New York Times Travel Show, tukagaragara mu bandi bamurika basaga 700 baturutse hirya no hino ku isi biratuma abitabiriye bamenya ko u Rwanda ari ahantu heza ho gusura ku isi. Twiteguye guha ikaze abakerarugendo bashaka gusura igihugu cyacu cyiza.” New York Times Travel Show ni imurika ry’ubukerarugendo riri mu akomeye ku Isi. Ryitabirwa n’abantu basaga 35 000, barimo abamurika basaga 700 bavuye mu bihugu bigera ku 175."
2,imikino,sport,http://muhabura.rw/amakuru/sport/article/ivan-minnaert-wahoze-atoza-rayon-sport-agiye-gutwara-undi,Ivan Minnaert wahoze atoza Rayon Sport agiye gutwara Undi mukinnyi wayo muri AFC Leopards," Abakinnyi babiri b’ikipe ya Rayon Sports, Ismaila Diarra na Emmanuel Imanishimwe bamaze kwerekeza mu ikipe ya AFC Leopards yo muri Kenya itozwa n’umubiligi Ivan Minnaert. AFC Leopards yo mu cyiciro cya mbere muri Kenya ikaba yaguze aba bakinnyi babiri bakiniraga Rayon Sports kugira ngo izabifashije mu mukino yo kwishyura ya shampiyona izatangira mu kwezi gutaha. Aganira na RuhagoYacu umutoza w’ikipe ya AFC Leopards akaba yadutangarije ko Diarra yasinye umwaka umwe n’igice mu gihe Emmanuel yahawe amasezerano y’imyaka ibiri. “Diarra yasinye amezi 18 mu gihe Emmanuel yasinye amezi 24. Bazaza muri Leopards umwaka w’imikino urangiye”- Ivan Minnaert atangaza. Ismaila Diarra akaba yari afite amasezerano y’amezi 6 agomba kurangira n’uyu mwaka w’imikino kimwe na Imanishimwe Emmanuel. Kugeza ubu, Rayon Sports ikaba iri ku mwanya wa 3 ku rutonde rwa shampiyona n’amanota 54, aho isigaje imikino ibiri hamwe n’ibirarane bitatu itakiniye igihe. Ismaila Diarra akaba atemerewe gukina umukino w’umunsi wa 29 wa shampiyona uzahuza Rayon Sports n’Amagaju kuri uyu wa Gatatu kubera amakarita abiri y’umuhondo yabonye mu mikino iheruka.
AFC Leopards ikaba iri ku mwanya wa 11 n’amanota 17 mu mikino 15, ni nyuma yo gukurwaho amanota atatu mu minsi ishize kubera imyitwarire mibi.

 Yanditswe na Ubwanditsi/Muhabura.rw"
2,imikino,sport,http://muhabura.rw/amakuru/sport/article/ferwafa-yabonye-umunyamabanga-mushya,FERWAFA yabonye umunyamabanga mushya," Kuri uyu wa kabiri mu masaha yo Ku gicamunsi,Ishyirahamwe ry’umupira w’amaguru mu Rwanda “FERWAFA” ryatangaje ko Uwayezu Francois Regis w’imyaka 35 ariwe munyamabanga mukuru waryo mushya. Uwayezu wahabwaga amahirwe muri benshi bari basabye kuba abanyamabanga ba FERWAFA afite impamyabumenyi y’ikiciro cya gatatu cya kaminuza mu bushabitsi “Master of Business Administration (MBA)”, kandi ngo azwiho gukunda umupira w’amaguru. Rtd Sekamana Jean Damascene Perezida wa FERWAFA  yabwiye urubuga rwa FERWAFA ko afitiye ikizere uyu munyamabanga we mushya. Yavuze ko ari inararibonye ye mu miyoborere n’ubumenyi afite ku mupira w’amaguru ndetse n’uburambe bizafasha cyane FERWAFA. Muhabura.rw"
2,imikino,sport,http://muhabura.rw/amakuru/sport/article/dan-alves-yagiriye-coutinho-inama-yo-kuva-muri-liverpool,Dan Alves Yagiriye Coutinho inama yo kuva muri Liverpool," Nyuma y’aho Liverpool itsindiwe na Seville ku mukino wa nyuma  wa UEFA Europa league, byatumye iyi kipe ibura itike yo kuzitabira Uefa Championsleague. Ibi bikaba byiyongera ku kuba nta n’itike yo kuzitabira Europa mu mwaka utaha, muri make ntizagaragara ku rwego rw’u Burayi mu mwaka utaha,  Ni imbogamizi ku bakinnyi bakomeye baba abayirimo ndetse n’abifuzaga kuyizamo.  Byaje kuba igikuba ku bafana ubwo Coutinho yasaga nkuvugira mu migani ku bijyanye nno kuba nyotewe ibikombe. Byaje gucika ubwo mugenzi we bakinana mu ikipe y’igihuhu ya Brazil Dan Alves amujyiriye inama yo kuva muri Liverpool. Philippe Coutinho  ni umukinnyi ukina mu bo hagati ariko ataha izamu. Ku myaka ye 23  yatawe nk’umukinnyi w’umwaka mu ikipe ya Liverpool. Afite impano idasanzwe kandi ibonwa na buri wese. Uwavugako ntakipe ku isi atakinamo ntawamuter ibuye. Ibi bifite gihamya kuko ya FC Barcelona, Paris Saint Germain,.. zagiye zigaragaza ko zimwifuza ariko Liverpool ikagomeza kumuryamaho ari nako bagenda bamwereka ko imbere h’ikipe ari heza.  Gusa nyuma yo kubura itike yo kuzitabira nibura irushanwa rimwe ku mugabane w’I Burayi, byatangiye kuba bibi. Aho bari mu ikipe y’igihugu ya Brazil iri mu mikino ya Copa America Centenario muri Leta Zunze Ubumwe za Amerika, uyu musore yaje kuvuga ko iyi Copa Amerika yavuze ko uyu ari umwanya wo gutwara igikombe kuko nga ubusanzw atigeze abibona aho akina. Aha benshi bumvise ko yavugaga muri Liverpool.  Yaje no kohererezwa ubutumwa na Dan Alves bumubwira ko Ruhabo ari ukwizihiza ibihe, ko Liverpool ifite amateka ariko ari byiza gutekereza ku gukina Champions League. Dan Alves yanongereyeho ati “ na nge ngiye kujya mu Butaliyani.” Uretse ko FC Barcelona yagaragaje ko imushaka mu minsi yashize, nta kidasanzwe cyakonzwe kuri Transfer ye muri Barcelona. Kuri ubu ikipe ya Paris Saint Germain yo yabijemo ikomeje. Muri icyi cyumweru hakwiriye igihuha ko irigutanga milliyoni 45 z’amayero. Ikigaragaza ko bikomeye ni uko hari abakinnyi batanu ba PSG bashobora kubigenderamo bakisanga muri Liverpool. Abo ni Edson Caani, Javier Pastore, Lucas Digne, Lucas Moura na Marquinhos.Gusa ngo byaba ari amahano nk’uko umunyamakuru wa Liverpool Echo, JamesPearce yabivuze. Yagize ati “natungurwa Coutinho aramutse ashaka kuva muri Liverpool cyangwa Liverpool yemeye kumugurisha.”



Yanditswe na Rukundo Xaver/Muhabura.rw"
3,ubukungu,economy,http://www.igihe.com/ubukungu/amabanki/article/unguka-bank-plc-yashishikarije-abakiliya-bayo-kwifashisha-ikoranabuhanga-muri,Unguka Bank Plc yashishikarije abakiliya bayo kwifashisha ikoranabuhanga muri serivisi bakeneye," Ni uburyo bwongerewemo imbaraga muri iki gihe, ndetse ikiguzi cyo guhererekanya amafaranga muri ubu buryo cyagiye gikurwaho. Mu rwego rwo kurinda abakiliya bayo n’abandi bose bayigana, Unguka Bank Plc yabashishikarije gukoresha ikoranabuhanga, rishobora kubafasha kugera kuri serivisi zinyuranye iyi banki itanga. Bumwe mu buryo yashyiriyeho abakiliya bayo harimo ubwa Mobile banking, aho abakiliya b’iyi banki bashobora kugera kuri serivisi zayo bakoresheje telefoni ngendanwa zabo. Muri ubwo buryo bashobora kohereza amafaranga, kugura ibintu bitandukanye ndetse no kwishyurana. Umukiliya ushaka kuyikoresha arabanza akiyandikisha muri iyi serivisi, ubundi agakanda *951# ugakurikiza amabwiriza. Hari kandi ikarita yo kubikuza no kwishyura (Debit cards). Ni amakarita Unguka Bank Plc yageneye abakiliya bayo, bashobora kuyakoresha babikuza ku byuma bya ATM bifite ikirango cya smart cash mu Rwanda hose ndetse no kwishyura nk’ibicuruzwa mu maguriro atandukanye, aho bafite ku imashini za POS. Mu bijyanye no kwishyira imisoro, hari uburyo bwa E-TAX bw’ikoranabuhanga, abakiliya ba Unguka Bank Plc bifashisha mu kwishyura imisoro mu Kigo cy’igihugu gishinzwe imisoro n’amahoro, RRA. Ubwo buryo bwiyongeraho ubuzwi nka ‘Push and Pull’, aho umukiliya ashobora kuvana amafaranga kuri konti ya Unguka Bank Plc akayashyira kuri konti ya mobile money kandi ku buntu, cyangwa bakayavana kuri konti yo kuri telefoni akayimurira kuri konti ya banki. Iyi serivisi isaba ko ubanza guhuza konti yawe ya Unguka Bank Plc na konti yawe ya mobile money. Ku muntu ushaka kuvana amafaranga kuri konti yo muri Unguka Bank ayashyira kuri Mobile money akanda *182*4*3*9#, yaba ashaka kuyavana kuri mobile money ayashyira kuri konti ya Unguka Bank Plc, agakanda *182*4*2*9#. Unguka Bank Plc yasabye abakeneye ibindi bisobanuro kugana ishami ryayo, gahamagara umurongo utishyurwa 9591 cyangwa gusura imbuga nkoranyambaga zayo kuri @Ungukabank haba kuri Twitter, Instagram, Facebook na YouTube. Unguka Bank yashinzwe mu 2005 nk’ikigo cy’imari iciriritse, ayo yatangiranye n’abanyamigabane 214 n’imari shingiro ya miliyoni 321 Frw. Mu 2011 Banki Nkuru y’u Rwanda yayemereye gukora nka banki Iciriritse (Microfinance Bank), iva ku kuba IMF-UNGUKA S.A iba Unguka Bank. Mu 2018 yavuye ku kuba Unguka Bank Ltd iba Unguka Bank Plc. Unguka Bank Plc imaze kugira amashami 15 mu turere icyenda two mu gihugu."
7,ikoranabuhanga,technology,http://www.igihe.com/ikoranabuhanga/mobayilo/article/airtel-yatangije-application-ya-mbere-ihuriza-hamwe-serivise-zose-isanzwe,Airtel yatangije ‘Application’ ya mbere ihuriza hamwe serivise zose isanzwe itanga," Iri koranabuhanga rikubiye muri porogaramu yiswe ‘My Airtel App’, rifasha urikoresha kuryoherwa na serivisi zose zitangwa na Airtel bitamugoye na gato kandi ziri ahantu hamwe. Serivise ziri muri ‘My Airtel App’ zirimo izo “kugura ama-inite, internet, kwishyura ibyo ukeneye byose nk’amazi, amashanyarazi, ifatabuguzi rya televiziyo, […] kohereza amafaranga haba mu Rwanda no mu mahanga, byose bigakorwa hifashishijwe ikarita ya banki cyangwa Airtel Money.” Umukiriya wa Airtel kandi azaba ashobora kureba uko ibikorwa byo kwishyura byagenze no kugenzura ibyakorewe kuri simukadi ye ya Airtel byose yinjiriye ahantu hamwe. Umuyobozi Mukuru wa Airtel Rwanda, Amit Chawla, yavuze ko ibihe bidasanzwe isi irimo byo guhangana n’ingaruka za COVID-19 byatumye habaho impinduka zikomeye by’umwihariko mu bucuruzi n’ibindi bikorwa bihuza bantu benshi, bityo ko izo mpinduka zikwiye kubyazwa amahirwe, abantu bagaterana imbere na zo. Ati “ Twashyizeho iyi porogaramu nyuma y’igihe kinini dukora ubushakashatsi ku byo abakiriya bakunze gukenera, tumaze no kumva neza ko bakeneye urubuga bakoreraho ibintu byose, bitabatwaye umwanya kandi bakabikora ku buryo buboroheye.” Yakomeje avuga ko gukoresha iyi porogaramu nshya bizarushaho gufasha abakiriya ba Airtel Rwanda kumenyera serivise zifashisha ikoranabuhanga rikomeje gushyirwa imbere mu bikorwa bitandukanye mu Rwanda. Ati “Gukoresha iyi porogaramu yo kwihereza biroroshye, birizewe kandi bizorohereza abakiriya ba Airtel gukora ibintu byinshi harimo kureba ama inite bafite kuri telephone zabo, interineti bafiteho, ayo bafite kuri Airtel Money, banabashe kongeramo ama inite, kureba no kugura pack zihari zitandukanye.” ‘My Airtel App’ ikora igihe cyose (24/7), izanafasha abayikoresha gukurikirana buri gihe ibibera kuri konti za bo za banki na Airtel Money bitabagoye na gato, ndetse ikaba idasaba kuba umuntu afite internet mu gihe ari kuyikoresha. Umutekano w’iyi ‘Application’ wizewe ku rwego rwo hejuru kuko itemerera undi muntu kuba yakoresha imyirondoro yawe agamije kwiba amafaranga ufite kuri konti iyo ari yo yose cyangwa gukora ikindi kintu cyabangamira umukiriya wa Airtel uyikoresha. Ibi kandi bijyana n’uko telefone zose zigaragaweho kuba imiterere ya zo yakorohereza abajura kwiba uyikoresha, itemera kuyijyamo. Akarusho kandi ni uko kugura ama-inite ukoresheje iyi ‘application’ biguhesha uburenganzira bwo guhabwa inyongera ndetse koherereza undi muntu byo bikaguhesha ubwasisi bwa 5% by’ama-inite yose wohereje. Iyi application izorohereza abajyaga bagorwa no gufata mu mutwe za kode zitandukanye mu kugura cyangwa gukoresha serivise za Airtel kuko buri kimwe cyose cyorohejwe muri ‘My Airtel App’. Ubuyobozi bwa Airtel Rwanda buvuga ko gukoresha iyi application bizarushaho kugabanya guhura kw’abantu muri ibi bihe byo guhangana na COVID-19. Umuntu ukeneye gukoresha iyi porogaramu ya ’My Airtel App’ ajya muri ’Play Store’ kubakoresha telefoni za ’Android’ cyangwa ’App Store’ ku bakoresha iOS; ukandika mu ishakiro ""My Airtel"", hakaza ifite amagambo ya ’Airtel Africa’, ubundi ukayishyira muri telefone yawe nk’uko bikorwa ku zindi porogaramu. Umaze kuyishyiramo, urayifungura, ukuzuzamo nomero yawe, ubundi ugakurikiza amabwiriza ajyanye n’ibyo bagusaba. Mu gutangaza ku mugaragaro imikorere y’iyi porogaramu, Airtel Rwanda yaboneyeho no gushimira uburyo abanyarwanda muri rusange bari kwitwara muri ibi bihe byo guhangana na COVID-19, ndetse yongera kubasaba kurushaho kubahiriza amabwiriza yashyizweho na Minisiteri y’Ubuzima muri ibi bihe bidasanzwe. Ishyirwa hanze ry’ububasha bwo kwihereza bwahawe abakiriya ba Airtel ni kimwe mu bikorwa bigaragaza umuhati wa Airtel mu kugeza ku mukiriya serivise nziza zijyanye n’ikoranabuhanga no kubaha ubushobozi bwo kwicungira ibikorwa byose byo ku murongo wabo wa Airtel, nta wundi bitabaje."
1,politiki,politic,http://kigalipost.com/Col-Byabagamba-na-Rusagara-urukiko-rw-ubujurire-rwabagabanyirije-igifungo.html,"
Col Byabagamba na Rusagara urukiko rw’ubujurire rwabagabanyirije igifungo, bakatirwa 15
"," Urukiko rw’Ubujurire rwakatiye Col Tom Byabagamba na Rtd Brig Gen Frank Rusagara igifungo cy’imyaka 15, bari bajuriye nyuma yo kutanyurwa n’igihano bakatiwe n’Urukiko Rukuru rwa Gisirikare mu 2016. Mu mwanzuro watangajwe ku gicamunsi cyo kuri uyu wa Gatanu tariki ya 27 Ukuboza 2019, umucamanza yatangaje iki gifungo nyuma yo gusanga Byabagamba ahamwa n’ibyaha birimo gusuzugura ibendera ry’igihugu. Umucamanza yavuze ko iki cyaha cyasuzumwe hashingiwe ku mashusho yagaragaye, ubwo we ubwe [Byabagamba] atigeze aterera isaluti ibendera ry’igihugu ryazamurwaga, mu gihe nk’umusirikare yari abitegetswe. Mu bindi byaha yahamijwe harimo icyo kwamamaza nkana ibihuha no kugomesha rubanda arwangisha ubutegetsi buriho, gukora igikorwa kigamije gusebya Leta ari Umuyobozi ndetse no gutunga imbunda binyuranije n’amategeko. Mu gihe ibyaha yahamijwe ari nabyo urukiko rwa gisirikare rwashingiyeho rumukatira gufungwa imyaka 21, umucamanza w’Urukiko rw’Ubujurire yavuze ko basanze hari ibyo urukiko rwa mbere rwirengagije, kuko ibyaha Byabagamba yarezwe bihanishwa igifungo kiri hagati y’imyaka 10 na 15. We yajuriraga asaba urukiko ko yagirwa umwere, ariko urukiko rw’ubujurire rumuhanisha igihano kinini mu biteganywa ku byaha aregwa, ni ukuvuga gufungwa imyaka 15. Rtd Brig Gen Frank Rusagara na we yakatiwe gufungwa imyaka 15, nyuma y’uko Urukiko rw’Ubujurire rwasanze ahamwa n’ibyaha byose nk’uko Urukiko rukuru rwa Gisirikare rwabimuhamije, rukamukatira gufungwa imyaka 20. Birimo kwamamaza nkana ibihuha no kugomesha rubanda arwangisha ubutegetsi buriho, gukora igikorwa kigamije gusebya Leta ari Umuyobozi ndetse no gutunga imbunda binyuranije n’amategeko. Na we Urukiko rw’Ubujurire rwavuze ko ibyaha yahamijwe n’Urukiko rukuru rwa gisirikare bimuhama, ariko ko urukiko rwa mbere hari ibyo rwirengagije, kuko itegeko rihana ibyaha yaregwaga riteganya igifungo kiri hagati y’imyaka 10 na 15, bityo ahanishwa ikinini muri ibyo, ni ukuvuga gufungwa imyaka 15. Byabagamba na Rusagara bakatiwe mu bujurire nyuma y’imyaka itanu bamaze muri gereza, kuko batawe muri yombi mu 2014. Ni ukuvuga ko basigaje indi myaka 10 ngo barekurwe, kereka bafunguwe by’agateganyo kubera imyitwarire yabo n’igihe bazaba barangije ku gihano cyabo. Isomwa ry’urubanza rwabo ribayeho nyuma yo gusubikwa inshuro eshatu kubera ko imyanzuro yari itararangiza kwandikwa. Ubwo iburanisha mu bujurire ryasozwaga muri Nzeri 2019, urukiko rwatangaje ko umwanzuro uzasomwa tariki 15 Ugushyingo, biza kwimurirwa ku wa 13 Ukuboza, nyuma bishyirwa kuri uyu wa 27 Ukuboza. Aba uko ari babiri bari banafunganywe na Sgt Kabayiza François wahoze ari umushoferi wa Rusagara, we igifungo cy’imyaka itanu yari yakatiwe cyarangiye urubanza rukiburanwa mu bujurire, ahita arekurwa. Me Buhuru Pierre Celestin wunganira Rusagara, yavuze ko bishimiye umwanzuro w’Urukiko rw’Ubujurire rwagabanyije igihano cy’uwo yunganira, ariko avuga ko asanga nta mpamvu yagombaga gutuma akatirwa igifungo kuko ari umwere. Yavuze ko agiye gufata igihe akavugana n’umukiliya we, ku buryo bibaye ngombwa banajuririra Urukiko rwa Afurika y’Iburasirazuba. Src:Igihe"
5,imyidagaduro,entertainment,http://www.igihe.com/imyidagaduro/article/tour-du-rwanda-2020-skol-yifashishije-the-ben-mu-gusangira-ibyishimo-n-abakunzi,Tour du Rwanda 2020: Skol yifashishije The Ben mu gusangira ibyishimo n’abakunzi b’amagare (Amafoto)," Tour du Rwanda iri kuba ku nshuro ya 12 yatangiye kuri uyu wa 23 Gashyantare 2020, mu gace kegukanywe na Yevgeniy Fedorov ukinira Vino- Astana Motors yo muri Kazakhstan. Uyu mukinnyi w’imyaka 20 yakoresheje amasaha abiri, iminota 44 n’amasegonda 59 ku ntera y’ibilometero 114.4. Ni we wa mbere wo muri Kazakhstan wegukanye agace muri Tour du Rwanda. Usibye kuryoherwa n’igare, abitabiriye itangizwa rya Tour du Rwanda banataramanye n’abahanzi bahoza ku mutima. Uruganda rwenga ibinyobwa bisembuye n’ibidasembuye rwa SKOL Brewery Limited Rwanda ruzaherekeza Tour du Rwanda, rwazirikanye abakunzi b’umuziki butegura igitaramo cyaririmbwemo na The Ben. Mugisha Benjamin wamamaye mu muziki nka The Ben yataramiye ku Kimironko aho isiganwa ryasorejwe kuri iki Cyumweru. Yifashishije indirimbo ze zikunzwe cyane yashimishije abakunzi b’umuziki Nyarwanda n’abihebeye ibihangano bye by’umwihariko. The Ben afatanyije n’ibihumbi by’abafana baririmbanye “Ndaje”,  “Naremeye”, “Vazi (Vas-y)’’, “Fine girl” n’izindi bagaragaza ibyishimo. Uyu muhanzi yanaririmbye indirimbo yahimbiye Skol, ishimagiza ibinyobwa by’uru ruganda. The Ben azongera gutaramira abakunzi b’umukino w’amagare i Musanze ku wa 27 Gashyantare 2020, asoze ibitaramo bye ataramana n’abanyamujyi b’i Nyamirambo ku wa 29 Gashyantare 2020. Skol ni umuterankunga wa Tour du Rwanda ndetse mu 2018 yasinye amasezerano yo gukomeza kuyitera ingabo mu bitugu mu myaka itatu. Niyo ihemba umukinnyi watwaye agace k’isiganwa ndetse aho gasorezwa hatangirwa ibinyobwa ku biciro bigabanyije ndetse abanyamahirwe bagatsindira ibihembo bitandukanye. Kuva muri Nyakanga 2018, Skol ifasha ingimbi zo mu makipe yo mu Rwanda kwitoreza mu Bubiligi. Muri Tour du Rwanda 2020 ifitemo ikipe yayo ifatanyije n’Ikigo cya Adrien Niyonshuti kigamije kuzamura impano mu mukino w’amagare (ANCA). Iyi kipe yitwa Skol Adrien Cycling Academy (SACA) ni nshya, iri ku rwego rwo gukina amarushanwa yo ku mugabane “continental’’, yashinzwe mu rwego rwo guteza imbere impano z’Abanyarwanda bakina umukino w’amagare. Abakinnyi batanu bayihagarariye barimo Mugisha Moïse (Kapiteni), Habimana Jean Eric, Dukuzumuremyi, Hakizimana Seth na Nsengiyumva Shemu. Uretse Tour du Rwanda 2020, SACA iteganya kwitabira andi masiganwa arimo Tour de l’Egypte, Tour de Limpopo, Tour du Cameroun, Tour du Sénégal n’ayandi atandukanye. Mu Ukuboza 2019 nibwo Skol yatangaje ko iri ku rwego rwo kwenga ibinyobwa bifite ingano ya hegitolitiro ibihumbi 500 ku mwaka. Isanzwe ikora ibinyobwa bitandukanye birimo Skol Lager, Skol Malt, Skol 5, Virunga Mist, virunga Gold, Panache Lemon byose biboneka hirya no hino mu gihugu ku giciro cyiza. AMAFOTO: NIYONZIMA Moses"
5,imyidagaduro,entertainment,http://muhabura.rw/amakuru/imyidagaduro/article/mowzey-radio-lilian-mbabazi-ni-umugore-wange,Mowzey Radio: “Lilian Mbabazi ni umugore wange”," Mowzey Radio wo mu itsinda rya Good Life, usanzwe ari papa w’umwana yabyaranye na Lilian Mbabazi, kuri ubu bamaze iminsi badacana uwaka n’ubwo kuri ubu uyu muhanzi yamaze kuvuguruza aya makuru y’abantu kuri we yita abanzi b’uyu muryango wa Radio na Lilian.


Ubwo yaririmbaga mu gitaramo cyitiriwe Famous Galaxy fm ahitwa Zzina Beach Fest mu mpera ziki cyumweru uyu muhanzi yafashe umwanya abwira abafana be ko yiteguye kurwana n’undi wese ushobora kuzivanga mu rukundo rwe na Lilian Mbabazi aho ava akagera, ati: “Mbabazi Lilian aracyari umugore wanjye kandi azahora ari umugore wange ibihe byose rero abanzi ni mushaka mwiyahure”. Tubibutse ko aba bahanzi bombi bakomoka mu gihugu cya Uganda ndetse akaba ari naho bakorera umuziki kuri ubu bakaba bafitanye abana babiri umuhungu n’umukobwa. Yanditswe na Akayezu Snappy/Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/miss-wema-sepetu-yaje-mu-rwanda-kwitabira-ibirori,Miss Wema  yaje mu Rwanda mu  birori  bi dasanzwe[ Reba Video ye na  Diamond]," Miss Wema Sepetu yaje mu Rwanda kwitabira ibirori bizahuriza hamwe abakoresha imbuga nkoranyambaga’, yageze i Kigali saa mbili z’ijoro kuri uyu wa 22 Ugushyingo 2017. Miss Wema Sepetu yazanwe no kwitabira ibirori bya Instagram Party bizaba kuri uyu wa Gatanu tariki ya 24 Ugushyingo 2017. Ni ku nshuro ya mbere uyu mukobwa w’icyamamare muri Afurika y’Uburasirazuba ageze mu Rwanda ndetse akigera ku kibuga cy’indege cya Kanombe yavuze ko ‘yari afite amashyushyu yo kureba iki gihugu n’umwihariko acyumvaho mu itangazamakuru’. Yavuze ko gukoresha imbuga nkoranyambaga byamwaguriye impano yifitemo mu bya sinema, bimuhesha amafaranga ndetse by’umwihariko ngo byatumye arushaho kumenyekana ari nayo mpamvu yatumiwe mu Rwanda nk’icyamamare. Yagize ati ""Imbuga nkoranyambaga zikwiye kuba urubuga rwo kwiyerekana ugahaguruka ugakora, hari abazifata nk’urubuga rwo gukiniraho ariko iyo uzikoresheje neza zikuzanira inyungu, nkanjye namamazaho filime zanjye, nkagurishirizaho applications nanjye ubwanjye nkiyamamaza...abantu bakwiye gukoresha izi mbuga mu buryo bwiza zikabahindurira ubuzima, ni nayo gahunda y’iki gitaramo njemo."" Wema Sepetu akigera mu Rwanda yahise ajya gukorana ikiganiro n’abanyamakuru cyabaye ahagana saa yine z’ijoro ahitwa Chillax Lounge mu Mujyi wa Kigali ari naho hazabera ibirori yatumiwemo. Muri ibi birori bya Instagram Party kandi hatumiwemo n’abandi bantu b’ibyamamare bazwi ku mbuga nkoranyambaga zikoreshwa cyane mu Rwanda aho bazahura n’abafana babo bakishimana."
1,politiki,politic,http://www.igihe.com/diaspora/ibikorwa/article/abanyarwanda-baba-muri-canada-batanze-miliyoni-20-frw-zo-gufasha-abagizweho,Abanyarwanda baba muri Canada batanze miliyoni 20 Frw zo gufasha abagizweho ingaruka na Coronavirus," Umuyobozi w’Umuryango w’Abanyarwanda baba muri Canada, Joachim Mutezintare, yabwiye IGIHE ko nubwo batuye muri Canada, umutima wabo uterera mu Rwanda ibyo bikabatera guhora bakurikiranira hafi ibihabera. Yavuze ko bafashe icyemezo cyo kwishakamo inkunga bagenera Abanyarwanda bari imbere mu gihugu, nyuma yo kubona ko hari abagizweho ingaruka no kubahiriza ingamba zo kwirinda ikwirakwira rya Covid-19. Ati “Kubera iki cyorezo cya Covid-19 n’ingaruka za Guma mu rugo, twatekereje Abanyarwanda ubusanzwe babonaga ikibatunga ari uko basohotse, nka ba nyakabyizi. Ni ho igitekerezo cyo kubashakira inkunga cyavuye, tukifatanya n’abandi banyarwanda, tugahuza imbaraga zo kurwanya ingaruka za Coronavirus ku batishoboye.” Nyuma yo kugira icyo gitekerezo, abanyarwanda baba muri icyo gihugu bakoresheje urubuga rwa ""Gofundme"", umuntu agatanga uko abishoboye, bakusanya $ 21.519 mu byumweru bibiri. Guverinoma y’u Rwanda iheruka gufata icyemezo ko ibikorwa bimwe na bimwe bifungurwa, gusa hari imirimo imwe n’imwe nk’abari basanzwe ari abamotari igifunzwe, hakiyongeraho abatakaje imirimo yabo ubu bakeneye gufashwa. Guverinoma yashimiye Abanyarwanda baba muri Canada ku bwo kuzirikana abanyarwanda bari imbere mu gihugu. Mu ibaruwa Umunyamabanga wa Leta muri Minisiteri y’Imari n’Igenamigambi ushinzwe imari ya Leta, Tusabe Richard, yabandikiye ku wa 5 Gicurasi, yagize, ati “Mu izina rya Guverinoma y’u Rwanda ndabashimira nanabamenyesha ko twakiriye inkunga yanyu ingana na $21.519 igamije gufasha mu guhangana n’ingaruka za Covid-19 binyuze mu gufasha abatishoboye.” Mu buzima busanzwe, Mutezintare yavuze ko nta kibazo cyihariye Abanyarwanda baba muri Canada bafite, uretse ibyo basangiye n’abanya-Canada muri ibi bihe. Muri rusange abadashobora gukora kubera ibikorwa byahagaritswe, Leta ibaha Amafaranga yo kubatunga. Mu kwezi gushize banahuriye hamwe mu bikorwa byo Kwibuka ku nshuro ya 26 Jenoside yakrewe Abatutsi, ibikorwa byabaye hifashishijwe ikoranabuhanga."
8,ubukerarugendo,tourism,http://www.igihe.com/ubukerarugendo/article/abaholandi-barimo-van-gaal-bagaragaje-urwibutso-basigaranye-mu-rugendo-bagiriye,Abaholandi barimo Van Gaal bagaragaje urwibutso basigaranye mu rugendo bagiriye mu Rwanda," Louis Van Gaal yabigarutseho ku wa 20 Mutarama 2020 mu gikorwa cyiswe B2B cyahuje abaserukiye ibigo bitwara abakerarugendo mu Rwanda n’ibigo binini byo mu Buholandi bicuruza ubukerarugendo. Iki gikorwa cyateguwe na Ambasade y’u Rwanda mu Buholandi cyabereye i LaHaye, u Rwanda rwari ruhagarariwe n’ibigo birimo Ikigo cy’Igihugu cy’Iterambere (RDB), Sosiyete Nyarwanda y’Ubwikorezi bwo mu Kirere, RwandAir, Ambasade y’u Rwanda mu Buholandi n’ibigo by’ubukerarugendo birimo Amahoro Tours, Palast Tours and Travel na Wildlife Tours-Rwanda. Ibi bigo byari byitabiriye Imurikagurisha Mpuzamahanga ry’Ubukerarugendo rya Vakantiebeurs mu Mujyi wa Utrecht mu Buholandi. Byarimurikiyemo amahirwe y’ubukerarugendo ari mu gihugu binyuze muri gahunda ya ‘Visit Rwanda’. Abayobozi babyo ku mugoroba wo ku wa Mbere bahuye n’Abaholandi basuye u Rwanda hagamijwe kungurana ibitekerezo, kugaragaza uko bakiriwe no gutanga inama ku byanozwa kugira ngo bakomeze bishimire serivisi bahabwa nk’abakerarugendo. Muri Nzeri 2019, Van Gaal ni umwe mu banyacyubahiro 25 bise amazina abana b’ingagi mu Rwanda, ni umuhango wabereye mu karere ka Musanze witabirwa kandi na Perezida Paul Kagame. Aloysius Paulus Maria van Gaal OON w’imyaka 68 yavuze ko ibyo yishimiye mu Rwanda harimo kuba yarise izina umwana w’ingagi, igikorwa yavuze ko ari iby’agaciro. Yagize ati “Ikindi nahabonye ni abantu badasanzwe kubera ko mu Rwanda mu myaka 25 ishize ibintu byari bimeze nabi, ariko iyo urebye uko bimeze bakemuye ibyo bibazo, ibi kandi ni ukubera umukuru w’igihugu, njye nk’umutoza ndabizi ko bitoroshye guhindura imyumvire mu buryo bworoshye, bitwara igihe ariko we yarabikoze.” “Abantu baho baratandukanye, ni abantu ubona ko bitonze kandi bazi kwakira abashyitsi, mu Rwanda ni abantu bazi kureba kure kandi ikirere cyaho ni cyiza, twagiye mu modoka nini, byari bishimishije.” Yavuze ko amahoteli yo mu Rwanda ari meza, agaragaza ko abantu bashobora gukeka ko wenda yagiye muri hoteli y’inyenyeri eshanu ariko ko atari byo. Yavuze ko aho wajya hose uhasanga ibintu byiza, ibiryo ndetse hakaba hari n’isuku iri hejuru. Ambasaderi w’u Rwanda mu Buholandi, Karabaranga Jean Pierre, yavuze ko hari byinshi ibihugu byombi bisangiye, harimo ko haba mu Rwanda no muri iki gihugu abantu usanga bafite inzozi zo kugera kure mu kubaho neza. Yagize ati “Iyo urebye mu myaka 25 ishize ukareba aho twavuye n’aho turi uyu munsi, ni ukubera ko Abanyarwanda twavuze tuti tugomba kugira imibereho myiza kandi turabiharanira.” Ku birebana no gusura u Rwanda, Amb. Karabaranga yagize ati “Dufite iterambere, dufite ahantu hafite ikirere cyiza, imisozi myiza kandi nzi neza ko abenshi muri mwe usanga bagenda ahantu harambitse ariko twe byose turabyishimira.” Umuyobozi muri RDB Ushinzwe kumenyekanisha Ubukerarugendo, Mutesi Linda, yavuze ko u Rwanda ari igihugu gitekanye, benshi bishimira gusura. Ati “U Rwanda ni igihugu gishimishije, ni igihugu cyiza kandi kigira ibihe byiza, iki ni kimwe mu bihugu byiza mu kugira umutekano mu kubitemberamo. Dufite ahantu heza ho gusura harimo mu Burasirazuba bw’u Rwanda, mu Majyepfo, mu Majyaruguru y’u Rwanda dufite ingagi z’Ibirunga zisangwa gusa mu bihugu bitatu ku Isi.” “Mu Burengerazuba bw’u Rwanda tuhafite Ikiyaga cya Kivu ukaba wahafatira amafoto meza, dufite kandi uburyo bwiza bwo kugera muri izo parike kuko dufite kajugujugu zishobora kuva ku Kibuga cy’indege i Kanombe zijyayo, uramutse ushaka kujyayo hari RwandAir iva Brussels mu Bubiligi inshuro enye mu cyumweru ukagera i Kigali.” Yababwiye kandi ko kugira ngo ubone VISA bidasaba ko uyakira mu gihugu urimo, ahubwo iyo ugeze ku kibuga cy’indege mu Rwanda uhita uyibahwa. Kuri ubu isoko ryo mu Buholandi riza mu myanya umunani ya mbere, mu kugira abakerarugendo benshi bakorana n’u Rwanda. Abarusura biyongereyeho 11.9 %, bavuye ku 4918 mu 2017 bagera kuri 5501 mu 2018. Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017."
9,umuco,culture,http://www.igihe.com/umuco/article/imihango-n-imigenzo-yakorwaga-n-abanyarwanda-mu-kwirukana-ibiza-n-ibyorezo,Imihango n’imigenzo yakorwaga n’Abanyarwanda mu kwirukana ibiza n’ibyorezo," Imihango yakorwaga ahanini yabaga ishingiye ku biteganywa n’Ubwiru, umwuga w’Ubupfumu, Ubuvubyi Ubuhennyi, Ubuhoryo n’Ubuhaditsi. Igitabo “Imizi y’u Rwanda” cyanditswe n’Umusizi Nsanzabera Jean de Dieu, inzobere mu muco, amateka n’Ubuvanganzo, havugwamo ko buri cyorezo cyateraga u Rwanda, habaga hari uburyo bwateguwe bwo kucyohera cyangwa kukirukana bakoreshejwe imwe muri iyo migenzo n’imihango yashyizwe u Rwanda rwahangwaga. Inzira ya Kivu: Ni inzira yabagamo urwunge rw’imihango yakorwaga mu gihe mu gihugu habaga hateye umwuzure ukangiza byinshi mu gihugu. Bakoraga imihango yo kwirunka uwo mwuzure. Inzira ya Muhekenyi: Ni inzira yabagamo urwunge rw’imihango yakorwaga mu gihe habaga hateye ibyonnyi n’indwara z’amatungo, bityo hagakorwa imihango n’imigenzo yo kuyohera. Nyuma y’imihango y’ibwami ijyanye n’ubwiru bwo kohera ibiza n’ibyorezo, hakurikiragaho abahanga gakondo mu kuvura icyateye icyo cyorezo no kucyohera ntikizagaruke. Bamwe muri bo bakoraga iyo mihango, ni aba bakurikira: Abavubyi: Mu Rwanda rwo ha mbere, abavubyi bari bafite umumaro uhanitse mu mibereho myiza y’abaturage cyane cyane mu buhinzi . Umwuga wabo gakondo wari uwo kuvuba imvura ikagwa iyo yabaga yahagamye, no kuyohera ikagenda iyo yabaga yaciye ibintu. Iyo habaga hateye amapfa cyangwa se umwuzure, icyo gihe nibwo abavubyi nk’inzobere mu kumanura imvura bahagurukaga bagakora imihango yo kuyimanura ikagwa, amapfa akagenda. Iyo yabaga yaciye ibintu hakaba umwuzure, nabwo bakoraga imihango yo kuyohera. Abahoryo: Abahoryo nabo ni bamwe mu banyamihango b’ibwami bagiraga uruhare runini ku gukurikirana ibihingwa mu murima no kuvura ibyonnyi by’indwara zabaga zadutse mu myaka. Barahagurukaga bagakora imihango yo kuvuma ibyo byonnyi no kuvuguta imiti yo kubyamurura ku butaka bw’u Rwanda. Abahaditsi: Ni bamwe mu banyamihango b’ibwami bari bagiraga uruhare runini ku gukurikirana indwara z’amatungo zabaga zadutse mu bworozi bw’I Rwanda. Icyo gihe nibwo Abahaditsi barahagurukaga bagakora imihango yo kuvuguta imiti yo kubyamurura mu Rwanda. Abahennyi: Abahennyi nabo bari bamwe mu banyamihango b’ibwami bifashishwaga mu kuvura indwara z’ibyorezo zibasiye abantu no kuvuma ababisha banga u Rwanda. Iyo habaga hateye ibyorezo by’indwara, icya mbere bakoraga ni ukumenya inkomoko yabyo, basanga ari ibirogano bagahenera uwabikoze akaba ikivume, basanga ari icyorezo cy’inzaduka bakagishakira amasubyo yo kucyohera. Nibo batangaga amasubyo yo kuvura amahumane, ibinyoro, ubushita n’izindi. Mu kwamurura no kohera ibyozezo by’indwara z’abantu n’amatungo, Abanyarwanda bifashishaga kandi amazi y’ubuhoro, yeza igihugu agakiza ubwandure akamurura ibiza by’indwara n’umuze byazengereje igihugu. Bigaragaza ko kuva kera Abanyarwanda bari bafite ubuhanga n’ubushobozi bifashishaga mu guhashya umwanzi w’ubuzima bwabo n’ibyabo. Ni abantu bakoresheje ubwenge bw’umwimerere mu kwirwanaho bahagarara ku buzima bwabo ngo butaganzwa n’ibyorezo by’indwara n’ibiza by’amapfa n’imyuzure."
8,ubukerarugendo,tourism,http://www.igihe.com/ubukerarugendo/article/icyo-u-rwanda-ruzungukira-mu-bufatanye-na-psg-n-impamvu-rwaguye-imbibi,Icyo u Rwanda ruzungukira mu bufatanye na PSG n’impamvu rwaguye imbibi zikarenga ubukerarugendo," Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1. Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda. Mu kiganiro yagiranye na Televiziyo Rwanda, Umuyobozi Mukuru w’Ikigo cy’Igihugu cy’Iterambere, RDB, Clare Akamanzi, yavuze ko impamvu u Rwanda rwahisemo kurenga imbibi z’ubukerarugendo muri ubu bufatanye rwagiranye na Paris Saint-Germain ari ukugira ngo bifashe no kuzamura Abanyarwanda binyuze mu byo bakora, bimenyekane no mu mahanga. Ati ""Mu gukomeza guteza imbere ubukungu bw’igihugu cyacu n’ubukungu ndetse n’ubuzima bw’abanyarwanda dukomeza gushaka uburyo twakongera ubushobozi bw’ubukungu bwacu mu gihugu ndetse no hanze y’igihugu.’’ ’’ Twasinyanye nabo kugira ngo tumenyekanishe Visit Rwanda mu rwego rw’ubukerarugendo, ariko ntabwo aribyo gusa no mu rwego rwa Visit Rwanda tuzakoresha n’abakurikirana PSG mu Bufaransa n’ahandi hose, bafitanye ubufatanye n’abantu bari mu nzego zitandukanye, yaba abakora imyenda, gukora icyayi n’ikawa […]. Tuzacuruza icyayi cyacu muri Parc des Princes aho PSG ikinira n’ikawa imenyekanishwe mu Bufarana ndetse ducuruze byinshi kurushaho.’’ Akamanzi avuga ko ubu ari uburyo bwiza bwo kumenyekanisha ibikorerwa mu Rwanda n’Ubukerarungendo bwarwo kugira ngo abanyamahanga barusheho kubumenya ariko nabo baze bagure ibintu byo mu Rwanda. Ati’’ Mu kugura ibyo bintu, bizatanga akazi ku Banyarwanda bakora ibi bintu, bakomeze kubikora kandi babikore ku bwinshi, babone amafaranga bitume n‘igihugu cyacu gikomeza gutera imbere.’’ Agaruka ku mpamvu ubufatanye na Paris Saint Germain butarebye gusa ku bukerarugendo, Akamanzi yavuze ko byatewe n’uburyo iyi kipe yo mu Bufaransa imeze ku buryo babona nayo ikoresha umupira w’amaguru mu kumenyekanisha bindi bikorwa bitandukanye abantu bakunda. Ati’’ Impamvu twagiye mu bukerarugendo n’ibindi ni uko twabonye umufatanyabikorwa tugiye gusinyana na we [PSG] adakina umupira gusa, bakoresha umupira kugira ngo abantu bagaragaze ibintu bakunda, haba mu myidagaduro, umuco, byose barabishyigikira, bakagaragaza ko ushobora gukoresha umupira kugira ngo uteze imbere ibindi bintu bituma ubaho neza.’’ "" Ni ukureba uburyo twakoresha izina bafite kugira ngo dukore ibindi bashyigikira mu buzima no mu bukungu. Niyo mpamvu twahisemo kugira ngo turenge ubukerarugendo, dushake uko twakorana duteza imbere ibikorerwa mu Rwanda.’’ Muri ubu bufatanye bw’u Rwanda na Paris Saint Germain, hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda. Umuyobozi Mukuru wa RDB avuga ko muri iki cyumweru Abanyarwanda bakora ibintu bitandukanye bazajya bahabwa umwanya wo kujya kubyerekana mu Mujyi wa Paris. Ati""Tuzacuruza ikawa n’icyayi cy’u Rwanda muri Stade. Nta kindi gihugu kizabikora, nitwe gusa. Bivuze ko bazatumenya cyane kurusha uko batuzi ubu.’’ ""Ntabwo ari ibyo gusa, tuzakomeza tumenyekanishe u Rwanda mu Bufaransa, buri mwaka tuzagira ikintu cyitwa ‘’Icyumweru muri Paris’’, aho tuzana abantu batandukanye bakora imyenda, bakora ubukorikori, bakora ibintu bitandukanye bashobora gucuruza hanze, tubahe umwanya wo kwerekana ibyo bintu no kwerekana Umuco wacu ku buryo bizatuma abantu baza mu Rwanda bakagura n’ibintu byaho.’’ Akamanzi yashimangiye ko ubufatanye u Rwanda ruri kugirana n’amakipe akomeye i Burayi bugamije gutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga. Ati ""Turashaka gucuruza ibintu byinshi kurushaho hanze y’igihugu. Turashaka ko byakwiyongera mu bwinshi ndetse no mu bwiza bwabyo. Icyo tumaze kubona nk’igihugu ni uko tugomba kugira icyerekezo cy’igihe kirekire cyane. Dutekereze ngo mu myaka 10, 20 cyangwa 50 tuzaba turi hehe? Turifuza kuba igihugu gikize, Abanyarwanda bize kandi bafite ubushobozi, bashobora gukora ibintu bifite agaciro kari hejuru.’’ Umuyobozi wa RDB avuga ko kuri ubu umubano w’u Rwanda n’u Bufaransa ari mwiza ndetse bahisemo gukorana na Paris Saint Germain nk’ikipe ishaka kuzamura abato n’urubyiruko no gushyikira gukora ibintu binoze nk’uko bimeze no k’u Rwanda. Yakomeje avuga ko kuba u Rwanda ruri gushora cyane mu mikino ari uko rwabonye ko bitanga icyerekezo cyiza cy’igihugu ndetse bizafasha n’Abanyarwanda gutera imbere. Ati’’ Nk’igihugu turimo gushora mu mikino. Twubatse Kigali Arena kugira ngo Basketball ikinwe, hari ikibuga cya Cricket, hari amagare ndetse Abanyarwanda bitwara neza, hari Golf Club turi kubaka kugira ngo igere ku rwego mpuzamahanga, bigaragaza ko Leta iri gushora cyane mu mikino kugira ngo izamuke kandi nayo bizatuma itanga umusaruro mu bukungu bwacu.’’ PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye ku mugabane w’u Burayi, by’umwihariko yanditse amateka mu Bufaransa. RDB ivuga kuva u Rwanda rutangiye gukorana na Arsenal binyuze muri Visit Rwanda mu mwaka ushize, kuri ubu ba mukerarungo baza mu Rwanda bamaze kugera kuri miliyoni imwe na 700 ndetse yizeye ko bazakomeza kwiyongera mu myaka iri imbere."
11,iyobokamana,religion,http://muhabura.rw/amakuru/iyobokamana/article/banga-gushyira-amavuta-muri-rav-4-ihengamye-ngo-baze,Banga gushyira amavuta muri RAV 4 ihengamye ngo baze kundeba ariko undi akayashyira mu ndege aje kundeba:Rugagi," Bihop Rugagi Innocent uyobora Redeemed Gospel Church avuga ko hari abantu banga kumusura bagenda muri RAV4 zihengamye ahubwo akarenga agasurwa n’abaje mu ndenge.Bityo ngo kugeza ubu yamaze kubona ko isi yose imwemera ndetse ahamya ko atazapfa atabonye bamwe mu bakirisito be batunze indege zabo bwite. Ibi Bishop Rugagi yabitangaje mu materaniro yo kuri iki cyumweru tariki 11 Ugushyingo 2018,aho yabihereye ku kuba mu cyumweru gishize yaragiranye ibiganiro n’umuherwe w’umupasiteri witwa Dr.Shepherd Huxley Bushiri uzwi nka Major 1 cyangwa se Prophet Bushiri wari uri mu Rwanda. Rugagi yavuze ko Bushiri yari yaje mu Rwanda kuharuhukira ariko yahagera akamwandikira ngo aze baganire, ibi byatunguye Rugagi ndetse ngo yabanje no gushidikanya ko ari abatekamutwe bamwoherereje ubwo butumwa. Rugagi yavuze ko mu minsi yashize yari yaragerageje guhura na Prophet Bushiri ariko agasanga amafaranga byamutwara atarayatunga kuva Imana yamurema. Gusa ngo icyifuzo cye Imana yakibonye iri mu ijuru maze imukorera igitangaza irabahuza. Bushiri ngo yabwiye Rugagi ko mbere yo kuza mu Rwanda Imana yamubwiye byinshi ku we. Rugagi yavuze ko Prophet Bushiri ari igikomerezwa ku buryo adashobora gusura itorero riciriritse. Ngo ni yo mpamvu atasuye itorero rya Rugagi ku Cyumweru. Ati “Igishobora gutuma adateranira hano nuko amavuta ye atari ayo mu itorero nk’iri.Ni yo mpamvu tutashobora kugirango tumwakire ahangaha”. Rugagi yagaragaje agaciro yahawe na Prophet Bushiri agira ati “Abantu bajya banga gushyira amavuta muri RAV 4 ihengamye ngo baze kundeba ariko undi agashyira amavuta mu ndege aje kundeba! ….akishyura amafaraga ataba rika kubera umuntu umwe!” “Isi yose yaranyemeye” 
Rugagi yemeza ko niyo yakwicara mu masangano y’umuhanda yahamiriza Imana ko isi yose yamumene kandi nta wabihakana Rugagi yavuze ko kuba umushumba w’itorero rikomeye ku isi akaba n’umuherwe uzwi ku isi yarageze mu Rwanda akamutumira ngo baganire, ngo byonyine bihagije kugirango byerekane ko isi yose yemeye Rugagi. Ati “Ubu njyewe noneho nubwo nakwicara mu masangano y’imihanda, ni ukubwira Imana gusa nti ‘Isi yose yaranyemeye’, narabirangije, nubwo nonaha nagenda nkicara mu masangano y’umuhanda gusa nkamanika amaguru, ubu isi yaranyemeye! byararangiye! Ubyange cyangwa ubyemere ibyo birahagije"". Rugagi yavuze ko Prophet Bushiri amaze guhura n’abaperezida barenga 47 kubera uburyo ari umuntu ukomeye. Kubw’ibyo Bishop Rugagi arahamya ko kuba yahuye na we Imana yamuzamuye mu yindi ntera. 
Kuri we ngo ubuhanuzi bwarasohoye ntazapfa atabonye bamwe mu bakirisito be batunze indege zabo bwite Ati ""Imana yarankomeje, ubuhanuzi bwarasohoye…uyu munsi mfite amavuta yuzuye, …ndimo ndumva uburemere budasanzwe…ibyari inzozi ntibikiri inzozi bimaze kuba ibintu bifatika”. ‘Sinzapfa ntarabona abakirisito batunze indege zabo’ Nyuma yo kugaragaza uburyo Imana yamuhuje n’umuntu ukomeye, Bishop Rugagi yahamirije abakirisito ati “Ntabwo nzapfa ntarabona abakirisito batunze indege zabo!” Bishop Rugagi yavuze ko guhura na Prophet Bushiri byasohoje ibyo Imana yamubwiriye mu masengesho yasengeye mu mazi no ku misozi ya Kanyarira na Kinyamakara. Ese uyu Prophet Bushiri Rugagi yirahira ni muntu ki? 
Prophet Bushiri Ngo yatangiye ubucuruzi akiri muto ahawe inguzanyo na se umubyara Dr.Shepherd Huxley Bushiri uzwi nka Prophet Bushiri cyangwa Major one yavutse mu 1983. Ayobora itorero ryitwa Enlightened Christian Gathering rifite icyicaro i Pretoria muri Afrika y’Epfo rikagira n’amashami hirya no hino ku isi. Ni umushoramari ukomoka muri Malawi, afite ikigo cy’ishoramari gikomeye cyitwa Shepherd Bushiri Investments (Pty) Ltd. Akora iby’ubucukuzi bw’amabuye y’agaciro, ibijyanye n’ubwubatsi, serivisi z’amahoteri n’ingendo z’indege n’ibindi. Prophet Bushiri Ngo yatangiye ubucuruzi akiri muto ahawe inguzanyo na se.Prophet Bushiri ni umuvugabutumwa ukomeye akaba anafite ifaranga ritubutse Itorero rye ngo rifite amashami arenga 1700. Ajya akoresha ibiterane bikitabirwa n’abasaga ibihumbi 95. Ni umwe mu bapasiteri b’abaherwe muri Afrika no ku isi dore ko afite indege ze bwite eshatu, televiziyo, kaminuza, ishuri ry’imikino (sports academy), n’ibigo by’ubucuruzi bikomeye. Bivugwa ko afite umutungo urenga miliyoni 150 z’amadorali y’Amerika. Aba mu nzu ya miliyoni hafi ebyiri z’amadorali y’Amerika. Akunze kugira uruhare mu bikorwa byo kubakira abatishoboye, kubarihira amashuri, no gutanga ibiryo kubahuye n’inzara. Umufasha we yitwa Mary Bushiri, bakaba bafitanye abana babiri gusa. Bushiri avuga ko yagiye mu ishoramari kugira ngo abone ibitunga umuryango we nyuma yo gusobanukirwa ko itorero ridashinzwe gutunga umuryango we. Uyu ni we waganiriye na Rugagi ndetse ngo yamuhuje n’abandi bashumba b’amatorero b’abaherwe barimo umumiliyoneli witwa Prophet Uebert Angel uyobora itorero ryitwa Good News Church rikorera mu Bwongereza. Uyu Prophet Uebert ni na we Bushiri afata nk’ikitegererezo cyangwa umubyeyi we wo mu buryo bw’umwuka. Rugagi na we amaze kwamamara mu Rwanda kubera ibintu akora n’ibyo avuga bigateza ururondogoro. Yamamaye cyane ubwo yizezaga abakristo be gutunga Range Rover mu mezi atatu gusa, icyakora ukabanza gutanga ituro ry’ibihumbi bitanu (5,000Frw), no kwizera ko bizasohora. Yigeze no gutangaza ko agiye kujya azura abapfuye. Yanditswe na Habarurema Djamali"
2,imikino,sport,http://muhabura.rw/amakuru/sport/article/gahunda-y-myigaragambyo-irakomeje-ku-bafana-ba-aresenal,Gahunda y’myigaragambyo irakomeje ku bafana ba Aresenal," Igihe kibaye kinini abakunzi b’ikipe ya Arsenal bitotombera umutoza wabo Arsene Charles Wenger ariko bikaba iby’ubusa. Kuri uyu wa Gatandatu ubwo  baraza kubabakna na Norwich City bafite gahunda yo kuza kuzamura ibitambaro byanditseho ngo ‘Time For Change’. Bivuga “igihe cy’impinduka” ibi ngo birakorwa ku munota wa 12 bibutsa ko hashize imyaka 12 nta gikombe gikomeye batwara. 
Barabyongera no kuwa 77 ni uuvuga n’ubundi hasigaye minota 12 ngo umukino urangire. Hari kandi ndi ngo ibintu 10 bifuza ko bihinduka.


Abafana bavugako barambiwe ibyo kuza muri Big 4 (amakipe ane yambere muri shampiyona), ngo n’ubwo bituma bitabira UEFA Champion League ntacyo bimaze kuko n’ubundi ntaho bagera-ntibarayitwara na rimwe. Ibi kandi bizabinajhurirana n’ikibazo kimaze iminsi mu makipe menshi yo mu bwongereza cy’imizamukire y’ibiciro by’amatike yo kwinjira ku bibuga. Mu bintu abafana batishimira, bashaka ko bihindukaharimo ibijyanye n’igura n’igurisha ry’abakinnyi. Ibyo kubakira kuri gahunda yo kuzamura abana ngo igihe cyabyo cyararangiye, icyivuzo ni ukugura abakinnyi bo ku rwego rwo hejuru ntakindi kintu kigendeweho. Ikindi ngo ni gahunda ifatikamuri UEFA Champions League. Ibyo guhora bitabira barabihaze. Baranifuza impinduka mu buyobozi cyane cyane  Stan Kroenke utita ku bibera mu kibuga akareba ibyo mu biro gusa. Undi bari kwikoma ni CEO Ivan Gazidis, arazira gushyigikiraWenger na Kroenker.  Ikiruta byose ni uko bakeneye undi mutoza. Bisa nk’ibyamaze kuba akavuyo cyane. Abenshi bati nagende, abandi ngo nahagume ahubwo ahindure imikorere. Ngo wenger ni umubeshyi icye ni ugusezeranya abafana ibintu yarangiza ntabibakorere kandi bishoboka. K’ubu ntibumva ukuntu avugango ntiyagura umwataka kuko ngo uwo yifuza ntawe yabona, ngo abandi babakura he? Ngo ikindi ni uburyo abakinnyi basigaye bakina ubona ntacyo barwanira.


Abakurikirana ibya Wenger na Arsenal hafi, bavuga ko bigoye ko uyu musaza azava muri iyi kipe amasezerano ye atarangiye. Ubwe aherutse kuvuga ati “ndi umuntu w’umugabo. Nubaba akazi kange ndetse n’amasezerano mba nagiranye n’abantu.” Ibi rero bikaba bishaka kuvugako nta gahunda yo kugenda amasezerano atarangiye. Ibi binashimangirwa nuko yavuze ko ntayindi kipe azajyamo igihe azaba avuye muri Arsenal
Yanditswe na Rukundo/MUHABURA.RW  ."
1,politiki,politic,http://www.igihe.com/politiki/article/2020-ihurizo-ku-ireme-rya-demokarasi-ya-afurika-y-iburasizuba-kubera-amatora,"2020, ihurizo ku ireme rya demokarasi ya Afurika y’Iburasizuba kubera amatora ateganyijwe"," Tanzania Ni igihugu cyakunze kurangwa no guhererekanya ubutegetsi mu mahoro guhera igihe cyaboneye ubwigenge. Ishyaka riri ku butegetsi Chama Cha Mapinduzi riracyahabwa amahirwe yo kugumana ubutegetsi. Mu gihe hitegurwa amatora rusange azaba mu Ukwakira 2020, abatavuga rumwe na Leta n’imiryango itegamiye kuri Leta bafite impungenge ko Guverinoma ya Perezida John Pombe Magufuli ishobora kubangamira ubwisanzure bwo gutanga ibitekerezo. The East African yatangaje ko kuri ubu Guverinoma yakuyeho ibikorwa by’abatavuga rumwe na Leta, bivuze ko nta bikorwa byo gukoresha inama bishoboka mu mashyaka atavuga rumwe na Leta. Hari abantu bafunzwe, abanyamakuru bamwe baburirwa irengero abandi barafungwa nk’urugero rw’umunyamakuru Eric Kabendera cyangwa Paul Magotti wari impirimbanyi y’uburenganzira bwa muntu. Uko kubangamira abatavuga rumwe na Leta kwatumye amashyaka atavuga rumwe na Leta yanga kwitabira amatora y’inzego z’ibanze yabaye mu Ugushyingo umwaka ushize, bituma ishyaka CCM riyatsinda ku kigero cya 99%. Umunyapolitiki utavuga rumwe na Leta, Tundu Lissu aherutse kuvuga ko guhagarika ibikorwa y’abatavuga rumwe na Leta, ari ikimenyetso ko amatora ya 2020 atazaba mu mucyo. Perezida Magufuli yatowe mu 2015 afite intego yo kurwanya ruswa. Nubwo yatangije intambara ku baryi ba ruswa, ashinjwa kubangamira demokarasi mu gihugu, gupfukirana amajwi y’abamunenga no kubibasira. U Burundi Amatora atenganyijwe muri Gicurasi uyu mwaka, mu gihe hakiri urujijo niba Perezida Pierre Nkurunziza azongera kwiyamamaza nyuma ya manda ya gatatu yafashe mu 2015 igateza imvururu. Ikindi gihangayikishije ni ukumenya niba Guverinoma ye ifite ubushobozi bwo gutegura amatora anyuze mu mucyo, kuko imiryango n’ibihugu byinshi byateraga inkunga icyo gihugu, byarayihagaritse bishinja Nkurunziza guteza akaduruvayo mu gihugu. Nubwo Nkurunziza yatangaje ko atazongera kwiyamamaza, ababirebera hafi bavuga ko ashobora kwisubiraho cyangwa agashyiraho umuntu azajya atagekeramo. Nta kimenyetso cyerekana ko Nkurunziza agiye kuva muri politiki y’u Burundi mu gihe muri Gashyantare umwaka ushize, yimuye ibiro bya Perezida akabijyana mu Mujyi wa Gitega ari naho avuka. Raporo y’Umuryango w’Abibumbye yo muri Nzeri 2019, igaragaza ko nta cyizere cy’imigendekere myiza y’amatora mu Burundi mu 2020, mu gihe hakiri Perezida wigaragaza nk’igitangaza’. Loni ivuga ko ari Perezida wigwijeho ububasha bwose we n’ishyaka rye CNDD FDD, n’ibyaha bishinjwa urubyiruko rw’ishyaka rye ruzwi nk’Imbonerakure rushinjwa guhutaza uburenganzira bw’abaturage n’abatavuga rumwe na Leta. Icyakora Minisitiri w’Ububanyi n’Amahanga w’u Burundi, Ezechiel Nibigira, aherutse kubwira Inteko rusange ya Loni, ko mu gihugu hari umwuka mwiza uzatuma amatora agenda neza. Somalia Amatora yo muri Somalia ni ingenzi cyane ku mutekano w’akarere. Iki ni igihugu kimaze igihe mu mvururu. Hashize imyaka 50 Perezida atorwa n’itsinda ry’abantu bake baba batoranyijwe, kubera ubwoba bw’uko hateguwe amatora rusange abaturage bakitabira, bishobora guteza imvururu n’umutekano muke. Mu matora ya 2009, aya 2012 na 2017 hose abagize Inteko Ishinga Amategeko na Perezida bagiye batorwa n’abantu 14 000 babaga batoranyijwe ngo bahagararire ubwoko buba muri icyo gihugu. N’uyu munsi haracyari impungenge niba amatora yo muri Somalia koko azaba dore ko aya Perezida aherutse yabereye muri parikingi y’ikibuga cy’indege. Ikibazo cy’umutwe w’iterabwoba wa al Shabaab ndetse no kuba abatavuga rumwe na Leta baherutse gushinja Perezida Mohamed Abdullahi Farmaajo gushaka kuguma ku butegetsi biteye impungenge ku mutekano w’amatora ateganyijwe. Guverinoma yatangaje ko yiteguye gukoresha amatora agaca mu mucyo kandi buri muturage wemerewe gutora agatora. Guverinoma yanavuze ko vuba aha izageza ku Nteko Ishinga Amatora umushinga w’amatora kugira ngo wemezwe. Icyakora, iki gihugu cyiracyafite ikibazo cyo kuvugurura Itegeko Nshinga. Nubwo itsinda ryahawe kurivugurura ryagejeje ku Nteko umushinga w’itegeko, haracyari imbogamizi. Iya mbere ni uko nta matora ya kamarampaka ashobora kuba hatarakemuka ikibazo cy’agace ka Somaliland kifata nk’igihugu ukwacyo mu gihe Somalia igafata nk’agace kayo. Mu bindi kandi ivugurura ry’itegeko Nshinga rigomba kureba harimo aho umurwa mukuru ukwiriye kuba, uburyo ubuyobozi bwa za Leta zigize icyo gihugu bukorana na Leta nkuru n’ibindi. Mu gihe ivugurura ry’itegeko Nshinga ritaraba, n’tegeko rigenga amatora ntirizashoboka kuko abantu ntibashobora gutangira kwiyandikisha hataraboneka itegeko rigenga amatora kandi naryo rigomba kugenwa n’Itegeko Nshinga. Indi mbogamizi ni umutekano muke. Igice kinini cy’igihugu kiracyari mu maboko y’umutwe wa al Shabaab, bivuze ko aho hantu al shabaab ifite amatora atazashoboka. No mu murwa mukuru Mogadishu naho umutekano waho ntiwizewe. Ibyo bigaragazwa n’uko tariki 28 Ukuboza 2019, imodoka itezemo igisasu yaturikiye aho abantu basakirwa mu murwa mukuru kigahitana abantu 78. Perezida Farmaajo yavuze ko icyo gitero ari icy’iterabwoba kandi kitazihanganirwa, icyakora abatavuga rumwe na we bamushinja kubembekereza al shabaab kuko uduce Leta yigaruriye guhera mu 2017 ubwo Farmaajo yajyaga ku butegetsi ari duke. Ethiopia Amatora ateganyijwe muri Gicurasi 2020, ni aya mbere azaba abaye guhera Minisitiri w’Intebe wahawe n’igihembo cyitiriwe Nobel, Dr Abiy Ahmed agiye ku butegetsi. Umwanzuro aherutse gufata wo gusesa amashyaka yose yari agize Ihuriro EPRDF (Ethiopian People’s Revolutionary Democratic Front), agashinga ishyaka rya PP watumye havuka impungenge n’umwuka mubi mu gihugu. Hari abadashyigikiye iryo shyaka PP kuko risa nk’irije guhanagura umuco n’umuhate bashyizeho bubaka amashyaka yabo mu myaka 30 ishize. Abatabyumva cyane ni abo mu mashyaka nka Tigray Peoples Liberation Front (TPLF), n’igice cy’ishyaka Oromo Peoples Democratic Organisation (OPDO) ari naryo Abiy aturukamo, rishobora no kumurwanya agatsindwa. Amavugurura yakozwe na Dr Abiy yazanye umucyo muri Ethiopia yahoze ifatwa nk’igihugu kibangamira uburenganzira bwa muntu ariko byanateje imvururu zishingiye ku turere zitewe n’abandi bantu bakomeye bafite inyota y’ubutegetsi. Guhera mu 1995, Ethiopia yagiye ikora amatora mu gihe cyagenwe. Icyakora, uretse mu 2005, nta na rimwe higeze habaho amatora arimo guhangana kugaragara nkuko The East African yabitangaje."
2,imikino,sport,http://muhabura.rw/amakuru/sport/article/imyiteguro-ya-shampiyona-irarimbanyije-muri-espoir-fc,"Imyiteguro ya Shampiyona irarimbanyije muri Espoir FC, kugeza ubu byifashe bite?"," Ikipe ya Espoir FC ibarizwa mu karere ka Rusizi, irimbanyije imyiteguro ya shampiyna y’u Rwanda iteganyijwe gutangira kuwa 14 Ukwakira, intego ni ukurangiza muri enye za mbere. Ni ikipe itaritwaye neza muri shampiyona ishize kuko yarangije ku mwanya wa 11, imyanya itatu gusa imbera ya Rwamagana na Muhanga zasubiye mu cyiciro cya kabiri. Ibi ariko si ko byagenze mu gikombe cy’amahoro dore ko yageze muri kimwe cya kabiri ikaza gusezererwa na APR FC, yaje gufata umwanya wa kane nyuma yo gutsindwa na AS Kigali. Kuri ubu imyiteguro irakomeje bakina imikino ya gicuti, muri weekend ishize hari hatahiwe gusura ikipe nshya yo mu karere ka Nyamasheka yitwa Nyamasheke Sport Club. Umukino warangiye Espoir itsinze ibitego 3-0. Umukino wabereye Ku kibuga cya Kirambo Ndayizeye Jimmy, Umurundi wigeze no kuba umutoza wungirije w’ikipe y’igihugu “Intambamurugamba” niwe uri gutoza iyi kipe. Ayifitemo amasezeramo y’umwaka umwe akaba yarasabwe n’ubuyobozi bw’iyi kipe kuzayigeza mu makipe ane ya mbere muri shampiyona ya 2016/17.

Ndayizeye Jimmy umutoza wa Espoir FC Yatubwiye ko ikipe ye iri gutera indi ntambwe. aganira na Muhabura.rw, yagize ati: “Icya mbere ni uko ikibuga cyatugoye cyane n’ubwo twabonye insinzi. Urebye imikino tumaza gukina, hari byinshi bimaze guhinduka. Mu byumweru bibiri bisigaye ngo shampiyona itangire, hari amakosa menshi tugiye gukosora. Dusigaje umukino umwe wa gicuti n’ikipe itiramenyekana. Twazanye abakinnyi bashya nka batanu, nta wundi tuzagura, keretse mu mikino yo kwishyura,”

Nta bandi bakinnyi bifuza, kerete nibura imikino ibanza nirangira Abakinnyi bashya baje muri iyi kipe ni:
Ndikumana Bodo (Entencelle)
Renzaho Hussein (Musanze)
Hatungimana Basil (Musanze)
Hakizimfura Adolf (Amagaju)
Boa Balora (Kiyovu, ukomoka muri Cameroon)
Sozera Ancelmet (AS Kigali ukomoka i Burundi)
Gatoto Serge 
Nyamasheke Sport Club ni ikipe nshya, yatsinzwe na Espoir 3-0 Yanditswe na Lucky van Rukundo/Muhabura.rw "
5,imyidagaduro,entertainment,http://muhabura.rw/amakuru/imyidagaduro/article/indimbo-muhabura-rw-yageneye-abakunzi-n-abasomyi,Indimbo muhabura.rw yageneye abakunzi n’Abasomyi.," Bakunzi bacu, Ubwanditsi  bwa www.muhabura.rw bwishimiye ubufanye mudasiba kutwereka , mukurikirana amakuru yacu umunsi kuwundi twahisemo kubatura indirimbo z’umuhanzi tutazibagirwa waririmbaga indirimbo z’urukundo, kuko namwe mudukunda.  Kanda wumve indimbo z’umuhanzikazi Kamaliza  Yateguwe na Ubwanditsi/Muhabura.rw"
2,imikino,sport,http://www.igihe.com/imikino/football/article/youri-djorkaeff-wakiniye-psg-n-u-bufaransa-ategerejwe-mu-rwanda,Youri Djorkaeff wakiniye PSG n’u Bufaransa ategerejwe mu Rwanda," Ikigo cy’Igihugu gishinzwe Iterambere, RDB, kibinyujije kuri Twitter cyatangaje ko “Ejo u Rwanda ruzakira uwahoze akinira PSG ndetse agatwarana igikombe cy’Isi n’ikipe y’Igihugu y’u Bufaransa, Youri Djorkaeff, mu ruzinduko rw’iminsi ine. Uru ruzinduko ruri muri gahunda y’ubufatanye bwa Visit Rwanda na Paris Saint Germain bwasinywe mu Ukuboza umwaka ushize”. Youri Raffi Djorkaeff yavutse kuwa 9 Werurwe 1968. Yakiniye amakipe yo mu Bufaransa, u Butaliyani, u Budage, u Bwongereza na Leta zunze Ubumwe za Amerika. Djorkaeff yatsinze ibitego 28 mu mikino 82 yakinnye mu ikipe y’igihugu y’u Bufaransa hagati ya 1993 na 2002. Yatwaye igikombe cy’Isi mu 1998, atwara igikombe cy’u Burayi (Euro) mu 2000, umwaka ukurikiyeho (2001) atwara igikombe cy’ibihugu kibanziriza icy’Isi, FIFA Confederations Cup. Yakiniye amakipe arimo; Grenoble, Strasbourg, Monaco, Paris Saint Germain, Inter Milan, Kaiserslauten, Bolton Wanderers, Blackburn Rovers na New York Red Bulls. Mu Ukuboza umwaka ushize, RDB yatangiye ubufatanye n’ikipe ya Paris St Germain buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo. RDB yatangaje ko ubu bufatanye buzafasha abakurikira PSG n’isi muri rusange kumenya ubwiza bw’u Rwanda, umuco ndetse n’udushya twaruhangwamo kimwe n’ibicuruzwa bigezweho birukorerwamo, bya ’Made in Rwanda.’ Ubu bufatanye kandi bwitezweho kurushaho gufungurira amarembo abashoramari bo mu Bufaransa no mu bindi bice by’Isi ku buryo babyaza umusaruro amahirwe aboneka mu Rwanda. U Rwanda rwiteze ko binyuze muri ubu bufatanye, abakinnyi b’ikipe ya PSG n’ibindi byamamare mpuzamahanga, bizabafasha gusura u Rwanda, bakabona ibyiza bitatse igihugu cy’imisozi igihumbi uhereye ku bijyanye n’ubugeni, umuco, siporo, muzika, ubukerarugendo, amafunguro n’ubwiza bw’igihugu muri rusange. Ibi bihe ntagereranywa bizajya bisangizwa abakurikira PSG ku mbuga nkoranyambaga zayo barenga miliyoni 70 bari hirya no hino ku Isi. Muri ubu bufatanye, ikirango cya Visit Rwanda kizajya kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1. Guhera umwaka utaha w’imikino, ubu bufatanye buteganya ko icyayi cy’u Rwanda n’ikawa aribyo byonyine bizajya bitangwa kuri Parc des Princes. Hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda. Mu bijyanye no kuzamura impano z’u Rwanda, PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye mu Burayi, by’umwihariko yanditse amateka mu Bufaransa."
12,ibidukikije,environment,http://www.igihe.com/ibidukikije/ibungabunga/article/musanze-rema-yasabye-abaturage-gukumira-ibiza-binyuze-mu-kubungabunga,Musanze: REMA yasabye abaturage  gukumira ibiza binyuze mu kubungabunga ibidukikije," Ubu butmwa bwatanzwe mu mahugurwa yateguwe na REMA, yahuje komite z’ibidukikije kuva ku rwego rw’Akagari kugeza ku Karere aho yari agamije kureba ibibazo bikigaragara mu kwangiza ibidukikije no gufata ingamba zo kubikumira. Bamwe mu bayitabiriye bemeza ko hari ibyo batasobanukirwaga bigatuma bangiza ibidukikije bibwira ko bashaka inyungu ariko ubu basobanukiwe neza uruhare rwabo mu kubyitaho. Ayinkamiye Pelagie ni umwe mu bari bitabiriye amahugurwa  yagize ati “Mu buhinzi twakoraga hari ibyo tutasobanukirwaga; nko mu Murenge wa Muko ku nkengero z’umugezi wa Mukungwa ntabwo twasigaga metero 10 zagenwe gusigara cyangwa tugahinga mu bishanga uko tubonye ariko ubu tumenye ko byangiza ibidukikije ikindi tumenye uruhare rwacu mu kubibungabunga natwe twirengera.” Umukozi ufite mu nshingano kurengera ibidukikije muri REMA, Ange Irutingabo yemeza ko mu bidukikije hakigaragaramo  ibibazo bituma bikomeza kwangirika ariyo mpamvu bakomeza gukora ubukangurambaga hirya no hino mu gihugu. Yagize ati “Mu bidukikije haracyarimo ibibazo byinshi bikomeje kubyangiza harimo, ubucukuzi bw’amabuye y’agaciro bugikorwa mu kajagari, imisarane itujuje ubuziranenge, abahinga ku nkengero z’imigezi ntibasige metero 10 zagenwe, kandi ibi ni bimwe mu biteza Ibiza bya hato na hato. Niyo mpamvu dukora ubukangurambaga biciye mu mahugurwa  nk’aya kugira ngo buri wese amenye uruhare rwe mu kurengera ibidukikije.” Umukozi ushinzwe ibidukikije mu Karere ka Musanze, Ngwijingabo Hyacinthe yavuze  ko kurengera ibidukikije ari inshingano ya buri wese kuko bitabayeho umuntu ntiyabaho nyamara byo bishobora kubaho adahari kuko ni we ubyangiza."
5,imyidagaduro,entertainment,http://www.igihe.com/imyidagaduro/article/uko-ibyamamare-byaserutse-muri-rwanda-international-movie-awards-2020-amafoto,Uko ibyamamare  byaserutse muri Rwanda International Movie Awards 2020 (Amafoto)," Ubwo bahinguka mu cyumba cyabereyemo ibirori, abakinnyi ba Filime banyuzwaga ku itapi y’umutuku ari nako abafata amashusho n’amafoto nabo banyuranagamo buri wese yifuza gufata inziza kurusha undi. Buri wese mu bakinnyi ba Filime wari waserutse mu birori bya Rwanda International Movie Awards 2020, yari yagerageje kwikoraho ubona ko bitaye cyane ku bijyanye no kurimba. Abo barimo nka Papa Sava, Ndimbati, Kecapu, Mimi Nadege, Nyaxo, Mutoni Assia n’abandi baserutse bigaragara ko baje biteguye ibirori. Kuva tariki 15 Mutarama 2020 kugeza ku wa 15 Gashyantare 2020 nibwo Ishusho Art Organisation itegura Rwanda International Movie Awards bakiriye filime zizahatana yaba mu Rwanda ndetse n’izo mu karere ka Afurika y’Iburasirazuba. Kuva ibi bihembo byatangira gutangwa bwa mbere kugeza ku nshuro ya gatandatu  byitwaga Rwanda Movie Awards, muri uyu mwaka wa 2020 bihindurirwa izina byitwa Rwanda International Movie Awards. Tariki 26 Gashyantare 2020 nibwo ubuyobozi bwa Rwanda International Movie Awards bwatangaje abahatanira ibihembo. Kuri uyu wa Gatanu tariki 7 Werurwe 2020 nibwo abatsinze bashyikirijwe ibihembo byabo mu birori byabereye muri Kigali Convention Center. Uko ibyamamare muri Filime baserutse muri Rwanda International Movie Awards 2020 mu mafoto Amafoto:Muhizi Serge"
2,imikino,sport,http://kigalipost.com/APR-FC-yahagaritse-Sugira-Ernest.html,"
APR FC yahagaritse Sugira Ernest
"," Ikipe y’ingabo z’igihugu, APR FC yatangaje ko yahagaritse by’agateganyo rutahizamu wayo Sugira Ernest kubera amagambo aherutse kubwira itangazamakuru ubwo yagarukaga ku mpamvu yitwara neza mu ikipe y’igihugu ariko yagera muri APR FC bikanga. Amakuru yihagarikwa rya Sugira Ernest mu gihe APR FC yitegura gucakirana na Marines FC ku mugoroba wo kuri uyu wa Kabiri tariki ya 22 Ukwakira 2019, yahamijwe n’Umuvugizi wa yo Kazungu Claver.
 Mu butumwa yatanze asobanura impamvu uyu mukinnyi yahagaritswe yagize ati ""Nyuma y’uko Sugira atitwaye neza mu kibuga mu buryo bunogeye Umutoza wa APR FC agahitamo kutamukoresha ku mikino ibiri ya Shampiyona; Bugesera Fc na Etincelles Fc, we akabwira itangazamakuru ko akinishwa yugarira muri APR FC ariyo mpamvu adatanga umusaruro kandi ataribyo kuko umupira twese turawureba n’umwanya akina muri APR FC. Yongeye kuvuga ko atisanga muri APR FC ikipe yamufashe yirukanywe muri AS Vita Club, ikipe yamuvuje inshuro ebyiri mu gihugu no hanze amaze kuvunika kandi ikomeza kumuhemba adakina mu gihe cy’imyaka ibiri. Kubera iyo myitwarire mibi yagaragaje ikipe ya APR FC yamufatiye ibihano muzamenyeshwa.” Nyuma yaho ibitego bibiri Sugira yatsinze Etiyopiya mu mukino ubanza n’uwo kwishyura bifashije Amavubi y’abakina imbere mu gihugu gukatisha itike ya CHAN 2020 izabera muri Cameroun, itangazamakuru ryongeye kugaruka cyane ku buryo uyu musore ari mu bihe byiza mu ikipe y’igihugu nyamara mu mikino ibiri iheruka ya shampiyona muri APR FC atanabasha kuza mu bakinnyi 18.

Sugira yitwara neza mu Amavubi, abafana bakanabimuhembera ariko muri APR FC bikomeje kwanga Aha, Sugira yirinze kugira byinshi abivugaho asubiza ko ""Ikipe y’Igihugu n’ikipe isanzwe ni ibintu bibiri bitandukanye. Buri muntu agira aho yisanga, ni ko navuga. Niba ari ugukunda igihugu bindimo cyane nk’uko mu kirango cy’igihugu birimo, ntabwo babimpora. Nkunda ikipe y’igihugu, ni nayo nisangamo cyane. Nta kundi nyine ubwo n’ahandi bizagenda biza.” Abajijwe impamvu atsinda mu Amavubi ariko muri APR FC bikaba bikomeje kwanga, yagize ati ""Icyo kibazo gikunda kunteranya n’ikipe yanjye, byaba byiza aka kanya ntakivuzeho wenda nkazakivugaho mu minsi iri imbere kubera y’uko ubushize naragisobanuye bimbera bibi, binsanga n’aho twari mu mwiherero. Kubisubiramo mfite umutima mwiza w’intsinzi aka kanya, ntabwo byaba ari byiza.”

Sugira yahetse Amavubi ayageza muri CHAN bituma asingizwa Ibi yabitangaje nyuma yaho hagati mu cyumweru ubwo yari mu myitozo y’ikipe y’igihugu nabwo yari yabibajijwe maze icyo gihe avuga ko imikinishirize itandukanye ko muri APR FC abatoza bamusaba kugaruka inyuma akugarira mu gihe mu ikipe y’igihugu ho asabwa kubuza amahwemo ba myugariro ashaka ibitego. Mu magambo ye yari yagize ati ""Ntabwo abatoza bagira imikinishirize imwe, muri APR FC bansaba kugaruka hagati imbere mu gihe mu ikipe y’Amavubi nsabwa kubuza amahwemo ba myugariro nishakira ibitego, ni ibintu bitandukanye bimwe bigenda neza, ndetse bikananyorohera ahandi bikangora. Gusa nzagerageza kwitwara neza hose.”

Sugira aheruka kwitwara neza muri APR FC ubwo yatsindiraga ibitego byinshi iyi kipe mu mikino ya gisirikare"
5,imyidagaduro,entertainment,http://muhabura.rw/amakuru/imyidagaduro/Shaddy-Boo-ibye-bikomeje-kudogera-noneho-yifotoje-yambaye-ikariso-n-isutiya-avugishije-benshi-REBA-AMAFOTO,Shaddy Boo ibye bikomeje kudogera noneho yifotoje yambaye ikariso n’isutiya avugishije benshi [REBA AMAFOTO]," Mbabazi Shadia Umunyarwandakazi uzwi nka Shaddy Boo yashyize hanze amashusho agaragaza yambaye ikariso ndetse n’isutiye,yongeye kuvugisha imbaga y’abantu bitewe n’ayomafoto yashyize kuri instagram agaragaza iyo myambaro abenshi bita iyi banga adapfa kugaragazwa mu ruhame nk’uko umuco nyarwanda ubigena. Mu minsi yashize abinyujije ku mbuga nkoranyambaga yatangaje ko ababazwa n’uburyo abwirwa ko ari mwiza akaba ntamukunzi agira , ibi byatunguye benshi nyuma yuko hari inkuru zamuvuzweho ko yaba akundana na bamwe mu basitari batandukanye barimo Diamond ndetse na Davido nubwo aya makuru yayahakanye avugako ntakidasanzwe baganira. Ubwo uyu mugore w’abana 2 yashyiraga hanze aya mashusho bamwe bamushimagije bamubwira ko ari mwiza ndetse yakwifuzwa na buri umwe, mu gihe hari abandi bamubwiye ko yahagarika ibikorwa agaragaza ku mbuga nkoranyambaga birimo nko kwiyambika imyambaro idahwitse ndetse no gusakaza amashusho atigisa umubyimba we ngo ibi bigaragara nko kutihesha agaciro. Ibi byakurikiwe n’inyandiko Shaddy boo yashyize ku mbuga nkoranyambaga yitwa Naked truth yanditswe n’umwanditsi witwa Jordan Sarah Weatherhead,uyu mugore yagaragaje agahinda aterwa n’abamwibasira. 
Naked truth ya Jordan Sarah Weatherhead
 


 Yanditswe na Habarurema Djamali"
1,politiki,politic,http://www.igihe.com/politiki/amakuru/article/ibigo-10-bikora-ibijyanye-na-drones-bihataniye-igihembo-cya-l40-000,Ibigo 10 bikora ibijyanye na drones bihataniye igihembo cya £40.000 kizatangirwa i Kigali," Ibyo bigo uko ari 10 ni ibyo mu bihugu icyenda byo kuri uyu mugabane birimo Benin, Repubulika ya Demokarasi ya Congo, Kenya, Malawi, Nigeria, Afurika y’Epfo, Tanzania, Zambia na Zimbabwe. Ku munsi wa nyuma w’irushanwa, buri kigo kizahabwa umwanya wo kugaragaza imikorere imbere y’akanama nkemurampaka, mu nama nyafurika ku bijyanye n’indege zitagira abapilote (drones), izabera i Kigali ku wa 6 Gashyantare 2020. Ibigo bihatanye muri iri rushanwa rizwi nka African Drone Business Challenge (ADBC) ribaye ku nshuro ya mbere, rigenewe ba rwiyemezamirimo ba Afurika, hagamijwe kwerekana uburyo bushya drones zakwifashishwa mu buryo butanga umusaruro. Ibyo bigo icumi ni DRONE ERA (Benin), Africa Bees (DRC), Kenya Flying Labs (Kenya), MicroMek Limited (Malawi), Global Air Drone Academy (Nigeria/USA), Upshore Robotics (Nigeria), Integrated Aerial Systems (Afurika y’Epfo), Jembe Kilimo (Tanzania), JCKEG Solutions (Zambia), na Alley Capital Group (ACG) (Zimbabwe). Ibyo bigo byatoranyijwe mu bindi hafi 150 byari byagaragaje imishinga yabyo, byo mu bihugu 31 bya Afurika. Abahatanaga basabwe kugaragaza umushinga w’uburyo drones zakoreshwa mu kwagura amahirwe y’ubucuruzi. Imishinga yatanzwe yasesenguwe n’impuguke mpuzamahanga zari zigize akanama nkemurampaka, amanota atangwa harenwe ku bintu birimo amahirwe umushinga ugaragaza yatuma waguka kandi ukaramba, kuba drones zakoreshwa mu nyungu z’abantu benshi no kuba zongera amahirwe mu iterambere ry’ubukungu. Mu mishinga yakiriwe, imyinshi yari ikiri mu mwaka wa mbere wo gutangira, yibanda cyane ku nzego zirimo ubucukuzi bw’amabuye y’agaciro, ubuhinzi n’ubuzima. Biteganyijwe ko ibigo icumi byatoranyijwe bizanyura mu mwiherero w’iminsi ibiri ugamije gukarisha imishinga yabo, yateguwe na Carnegie Mellon University Africa (CMU Africa) azibanda ku kunoza imishinga, bagahabwa n’amahirwe yo guhura n’abantu batandukanye. Biteganyijwe ko abazatsinda ari abazabasha kugaragaza neza imishinga yabo imbere y’abakemurampaka n’abazaba bitabiriye iyi nama basaga 800. Nyuma hazatangazwa abatsinze harimo uwatwaye igihembo nyamukuru n’uwamuguye mu ntege, ibihembo byose hamwe bizaba bifite agaciro ka £40,000, ni ukuvuga hafi miliyoni 50 Frw yatanzwe n’Ikigega cy’Abongereza gishinzwe iterambere mpuzamahanga, UKAID/DfID. Inama nyafurika ku bijyanye na drones izabera mu Rwanda ku wa 5-7 Gashyantare, 2020. Yeteguwe ku bufatanye bwa Banki y’Isi na Guverinoma y’u Rwanda, ikazitabirwa n’abasaga 1000, muri Kigali Convention Centre. Umuyobozi wa Banki y’Isi mu Rwanda, Yasser El-Gammal, yavuze ko iyi nama yashyizeho amahirwe yihariye yo “kuri ba rwiyemezamirimo ngo babashe gutangira ibiko by’ikoranabuhanga ryo ku rwego rwo hejuru, bikazagira uruhare mu kubaka urwego rwa drones kandi rukora neza muri Afurika runazamura imitangire ya serivisi ku baturage bayo.” Biteganyijwe ko muri iyi nama hazabaho ibice byo kungurana ubumenyi mu bijyanye na drones, kumurika ibyo bakora n’irushanwa rizitwa Lake Kivu Challenge rizahuza ibigo by’ikoranabuhanga. U Rwanda ni kimwe mu bihugu bike ku Isi bibyaza umusaruro drones mu bijyanye n’ubuzima, aho bigizwemo uruhare n’ikigo Zipline, drones zigeza amaraso ku bitaro bitandukanye mu Rwanda, kimwe n’imiti iba ikenewe mu buryo bwihutirwa."
3,ubukungu,economy,http://www.igihe.com/amakuru/article/nyarugenge-abasore-batatu-bafashwe-bari-kwambura-umuturage,Nyarugenge: Abasore batatu bafashwe bari kwambura umuturage," Umuvugizi wa Polisi mu mujyi wa Kigali, Chief Inspector of Police (CIP) Marie Gorette Umutesi avuga ko hari hashize iminsi abaturage batanze amakuru ko hari abambuzi bitwikira ijoro  bagatega abaturage mu mudugudu wa Akishuri mu kagari ka Kimisagara mu murenge wa Kimisagara bakabambura ibyo bafite. Mu ijoro ryo kuri uyu wa Gatatu nibwo abo bambuzi uko ari batatu bafashwe bamaze gushikuza telefoni uwitwa Abimana, bayimushikuza batazi ko hafi aho hari abapolisi n’abanyerondo bari mu kazi niko guhita babafata. CIP Umutesi yagize ati “Uyu musore Abimana yari mu nzira ataha iwabo mu murenge wa Kimisagara mu kagari ka Kimisagara ahura na bariya bantu uko ari batatu, bashaka kumwambura arataka atabaza, niko guhita bamuniga bamwambura telefone ifite agaciro k’ibihumbi makumyabiri.” CIP Umutesi akomeza avuga ko icyo gihe Abimana yatakaga mbere y’uko bamuniga abanyerondo b’umwuga bumvise umuntu utaka bajya kureba agace atakiyemo bahita bahura n’abo bajura bari kwiruka, bitabaza Polisi iraza barabafata. Abaturage batuye muri ako gace babonye abo basore bavuze ko basanzwe bazwiho ubujura cyane ko umwe muri bo yigeze no kujyanwa Iwawa kubera ubujura. CIP Umutesi yibukije abagifite ingeso mbi yo kwiba no gukora ibindi byaha ko bibeshya kuko uburyo bwose n’amayeri yose bakoresha bitazabahira. Ati“Polisi y’u Rwanda igihe cyose iri maso, kandi ku bufatanye n’abaturage ndetse n’izindi nzego z’umutekano, uwo ariwe wese uzagerageza kwiba cyangwa gukora ibindi byaha nta kabuza azafatwa. Turagira inama abafite iyo ngeso kuvana amaboko mu mifuka bagakora bakiteza imbere bakareka kwambura rubanda ibyo batakoreye cyane ko ingaruka yabyo ari ugukurikiranwa mu mategeko.” Umuvugizi wa Polisi mu mujyi wa Kigali yasabye abaturage kujya bagaragaza abantu bose bakekaho gukora ibyaha kugira ngo bikumirwe hakiri kare. Abafashwe  bashyikirijwe urwego rw’igihugu rw’ubugenzacyaha (RIB) rukorera kuri sitasiyo ya Polisi ya Kimisagara kugira ngo bakurikiranwe ku byaha bakekwaho. Ingingo ya 168 mu itegeko riteganya ibyaha n’ibihano muri rusange rivuga ko kwiba hakoreshejwe kiboko cyangwa ibikangisho bihanishwa igifungo kitari munsi y’imyaka itanu ariko kitarenze imyaka irindwi n’ihazabu y’amafaranga y’u Rwanda atari munsi ya miliyoni eshatu ariko atarenze miliyoni eshanu."
2,imikino,sport,http://kigalipost.com/CAN-2019-Ndikumana-Seleman-yirukanwe-mu-kipe-y-igihugu-y-u-Burundi-iri-mu.html,"
CAN 2019: Ndikumana Seleman yirukanwe mu kipe y’igihugu y’u Burundi iri mu Misiri
"," Rutahizamu mpuzamahanga w’ikipe y’igihugu y’u Burundi, Ndikumana Seleman ntakiri ku rutonde rw‘abakinyi 23 b’Intamba mu rugamba bagiye kwitabira imikino ya nyuma y’igikombe cya Afurika, CAN 2019 gitangira kuri uyu wa Gatanu tariki ya 21 Kamena 2019 mu Misiri. Ishyirahamwe ry’umupira w’amaguru mu Burundi ryasohoye itangazo rivuga ko uyu mukinnyi yakuwe ku rutonde rw’abakinyi 23 bagiye gukina CAN 2019 kubera imyitwarire mibi ndetse no kutubaha umutoza  mukuru w’Intamba mu rugamba n’abungiriza be.

Ndikumana Yamini Selemani ni umwe mu bakinnyi bari bakuze ndetse bajya banambara igitambaro cya kapiteni mu Burundi Ibi ngo ni byo byatumye umutoza mukuru amuhagarika. Abakinyi 22 b’intamba mu rugamba nibo basigaye ku rutonde rumaze gutangwa muri CAF akaba aribo bagiye kwitabira iyi mikino iki gihugu kigiye gukina ku nshuro yacyo ya mbere mu mateka.

Ikipe y’u Burundi iherereye mu mujyi wa Alexandria Biteganijwe ko ikipe y’igihugu y’u Burundi izakina umukino wayo wa mbere kuri uyu wa Gatandatu  tariki ya 22 Kamena 2019 bahura na Nigeria."
2,imikino,sport,http://muhabura.rw/amakuru/sport/article/kigali-didier-drogoba-yagaragaje-uburyo-afata-u-rwanda-nk,Kigali: Didier Drogoba yagaragaje uburyo afata u Rwanda nk’ikitegererezo," Mu nama y’Ihuriro Nyafurika ry’Urubyiruko ikomeje kubera mu Rwanda, ku munsi wa kabiri wayo umwe mu byamamare mu mukino w’umupira w’amaguru Didier Drogba, yavuze ko mu myaka 25 ishize u Rwanda rwungutse imbaraga zidanzwe, ibintu avuga ko byamwubatse mu buzima bwe. Ibyo bikubiye mu buhamya Drogba ukomoka muri Côte d’Ivoire yatangiye mu Ihuriro Nyafurika ry’Urubyiruko ‘Youth Connekt Africa’ rihuje urubyiruko rusaga 4.500 baturutse mu bihugu bitandukanye by’Afurika byiganjemo ibivuga ururimi rw’Icyongereza Drogba asanga u Rwanda rwarateye intambwe ifatika irebana no guharanira kongera kwiyubaka no gushishikariza Abanyarwanda gukomeza kwiyunga, bakarenga ibibatanya kandi ngo byose byashobotse kubera ubuyobozi bwiza. Ati “Muri 2009 naje gusura u Rwanda, ngarutse nasanze hari impinduka ikomeye nyuma y’ibyabaye mu gihugu cyanyu. U Rwanda rwungutse imbaraga zidasanzwe zo kongera kubaka Igihugu, kuko rwagize imbaraga zidasanzwe kandi natwe mu gihugu cyacu mu bibazo twigeze kugira byaranyubatse. Mwebwe nk’urubyiruko rw’Afurika mugomba guca ukubiri n’uwabaca intege ariko mugaharanira gukora ibyo mwifitemo nk’umuhamagaro cyangwa impano kandi ukabibyaza umusaruro kabone n’iyo wahura n’ibicantege.”"
8,ubukerarugendo,tourism,http://www.igihe.com/ubukerarugendo/article/ibikorwa-by-imyidagaduro-muri-za-hoteli-n-utubyiniro-byahagaritswe,Ibikorwa by’imyidagaduro muri za hoteli n’utubyiniro byahagaritswe," Mu itangazo RDB yasohoye kuri uyu wa Gatatu, yibukije ibi bigo gushyiraho ibikoresho by’isuku ku babigana, birimo kandagira ukarabe n’amavuta yica za mikorobe, kandi bigashyirwa aho ababigana binjirira. Iyo baruwa ikomeza isaba ibyo bigo ""Kuba muhagaritse ibikorwa byose by’imyidagaduro (amatorero abyina/live bands, utubyiniro, imikino kuri billiard n’ibindi bintu bituma abantu begerana cyane, kugeza muhawe andi mabwiriza."" ""Abakiliya ba restaurant bakirwa bicaye bagomba kubahiriza byibura intera ya metero imwe hagati y’umuntu n’undi. Ibi bigomba kubahiriza kandi bukagenzurwa n’abayobozi b’ibigo byavuzwe haruguru.” Uyu mwanzuro ufashwe nyuma y’uko mu Rwanda hamaze kugaragara abantu umunani banduye Coronavirus, ndetse hafashwe icyemezo cyo gufunga amashuri n’ibindi bikorwa bihuza abantu benshi mu gihe cy’ibyumweru bibiri, ndetse kubera uburyo iki cyorezo gikomeje gukaza umurego, icyo gihe gishobora kongerwa. Ibimenyetso bya Coronavirus birimo kugira umuriro, ibicurane, umunaniro n’inkorora ijyana no kubabara mu mihogo, guhumeka nabi bishobora no kugera aho itera umusonga no kubuza impyiko gukora bishobora gutera urupfu. Iyi ndwara yandura binyuze mu matembabuzi aturuka mu myanya y’ubuhumekero, akwirakwira igihe umuntu uyirwaye yitsamuye cyangwa agakorora, ayo matembabuzi akagera ku wundi muntu binyuze mu kuyakoraho, akaza kwikora ku mazuru, ku munwa cyangwa mu maso. Minisiteri y’Ubuzima yasabye abaturarwanda gukomeza kwitwararika, bakurikiza amabwiriza y’inzego z’ubuzima arimo gukaraba intoki, kwirinda kujya ahateraniye abantu benshi no kwirinda ingendo zitari ngombwa."
5,imyidagaduro,entertainment,http://muhabura.rw/amakuru/imyidagaduro/article/hamisa-mobetto-yunze-mu-ijambo-rya-shaddy-boo-avuga,Hamisa Mobetto yunze mu ijambo rya Shaddy boo avuga icyatumye atabana na Diamond," Umunyamideli Hamisa Mobetto avuga ko Diamond Platnumz atari we mugabo yifuza kubana na we mu buzima bwe.Ibi akaba abihuje na Shaddy-Boo wavuze ko atashakana n’icyamamare nka Diamond. Mu kiganiro na kimwe mu bitangazamakuru byo mu gihugu cya Kenya, Mobetto yavuze ko Diamond afite ingeso yo kuba atabasha kuba yakwicara ngo abane n’umgore umwe kandi ko muri Tanzaniya yamaze kuba imfizi izwi n’abagore benshi. Yagize ati” Muri Tanzaniya azwi n’abagore benshi,nakomeje kubana na we (Diamond) ngira ngo wenda  yahinduka gusa nabonye akomeje kwiberaho uko nari muzi na mbere” Uyu mugore w’abana babiri  yongeyeho ko  kugeza ubu nta kintu na kimwe ashaka  kimwibutsa Diamond kandi ko yamaze gufunga bumwe mu buryo bakoreshaga batumanaho bombi.

Shaddy-Boo nawe yabajijwe ku byerekeranye n’uko ashobora kuba yabana na Diamond nk’umugore n’umugabo abihakanira Ku rundi ruhande Shaddy-Boo nawe yabajijwe ku byerekeranye n’uko ashobora kuba yabana na Diamond nk’umugore n’umugabo abihakanira kure avuga ko atashobora kwihanganira imibereho y’ibyamamare. Umunyamakuru wa Radio imwe muzikorera hano mu Rwanda yagize ati""Nk’ubu se shibu da Ngote agusabye ngo Shaddy-boo nk’uko nabanye na Zari nawe ndagushaka ko tubana,wabyemera?""  Shaddy boo ati""Oya ntabwo nabyemera.Njyewe Vie y’abasitari vraiment yangora cyane.Yes niyompamvu byangora cyane mbona vie yabo itaba isanzwe hari ibintu nta kwihanganira.Mu rukundo bibaho[...] ariko kubera ko ari umusitari mu gihe abinsabye (kubana) ntabwo byavamo"". Aha Mobetto yongeye kugaruka ku byavuzwe ko yashakaga kuroga Diamond maze avuga ko yavuganye na Sheikh kugira ngo amugire inama ku buryo yakomeza kubana neza na Diamond kandi  ko byari mu nyungu z’umwana we. Diamond na Mobetto bafitanye umwana w’umuhungu, Dylan babyaranye  muri Nyakanga 2017. Yanditswe na Habarurema Djamali"
14,urukundo,relationship,http://muhabura.rw/amakuru/urukundo/article/ibintu-6-abagobo-banga-ku-bagore-babo,Ibintu 6 Abagobo banga ku bagore babo," Hari ingeso zimwe na zimwe abagore bagira nyuma yo kurongorwa zigatuma abagabo babo bahorana agahinda. Kenshi iyo umugore atikosoye birangira umugabo we atakimufitiye urukundo nka mbere ndetse bikanagera ku kigero cyo kuba umuryango wacikamo kabiri mu gihe atisubiyeho ngo azireke. Izo ngeso ni izi zikurikira:  1.    Kugira inshuti cyangwa abajyanama b’abagore bagenzi be babi
"
12,ibidukikije,environment,http://www.igihe.com/ibidukikije/inyamaswa/article/inzovu-zisaga-ibihumbi-20-ziricwa-buri-mwaka-muri-afurika,Inzovu zisaga ibihumbi 20 ziricwa buri mwaka muri Afurika," Ibi byagarutsweho mu nama nyunguranabitekerezo yabereye mu karere ka Musanze kuri uyu wa 23 Ugushyingo 2017, ihuje abacunga umutekano, abakozi bashinzwe kurengera ibidukikije n’abakora mu nzego za leta, yateguwe n’Ikigo cy’Igihugu cy’Iterambere(RDB)ku bufatanye n’Umuryango urengera inyamaswa zo mu gasozi(Rwanda Wildlife Conservation Association). Iyi nama yari igamije kungurana ibitekerezo ku kurwanya  ibyaha byo gushimuta no gucuruza inyamaswa by’umwihariko imisambi yo mu Rwanda, inkura n’inzovu zikunze kwibasirwa haba ku rwego rw’igihugu mu Karere no ku rwego mpuzamahanga no kureba uburyo ibyaha nk’ibi bihanwa. Umunyakenyakazi, Dr. Winnie Kiiru umaze imyaka isaga 25 mu bikorwa byo kurengera ubusugire bw’inyamaswa,wari witabiriye iyi nama, yemeza ko igitiza umurindi ba rushimusi harimo ibikoresho biciriritse ku barinda inyamaswa ndetse n’amategeko adakarishye ahana ibi byaha. Yagize ati “Hagomba gushyirwaho uburyo bwose abarinzi bagira ibikoresho bikomeye, urugero usanga ba rushimusi bateye parike bafite imbunda zikomeye, indege n’imodoka zikaze ariko abarinzi bo bafite inkoni cyangwa amabuye. Murumva izi mbaraga ntizahangana n’aba ba rushimus;hari n’aho usanga amategeko ahana ibi byaha adakaze kurusha inyungu aba bashimuta baba bifuzamo, ibi bikwiye kuranduka kuko mu Rwanda byarashobotse.” Umuyobozi w’Ishami rishinzwe gucunga imishinga iterwa na leta muri RDB, Felix Siboniyo ni umukozi w’ikigo cy’igihugu cy’iterambere RDB yemera ko koko amategeko ahari hari igihe usanga atanga icyuho cyane ku kubungabunga ibidukikije. Ati “Hagomba kubaho amategeko yihariye niba mu Rwanda inzovu ziri gucika ni ngombwa ko habaho amategeko yihariye azirengera mu gihe zabonetse kugira ngo zororoke.” Akomeza avuga ko udashobora kugira ubukerarugendo utarengeye ibidukikije kandi udashobora no kurengera ibinyabuzima utagamije iterambere ry’abantu. Ati “Kugira ngo tubigereho hakenewe ubufatanye bwimbitse hagati y’inzego zose kuko nubwo mu Rwanda parike zicunzwe neza, hanakenewe ubukangurambaga muri rubanda, ku bakora ku bibuga by’indege, ku mipaka n’abashinzwe umutekano kugira ngo tugire ubukerarugendo buteye imbere.” Kuri ubu habarurwa inzovu ziri hagati y’ibihumbi 20 na 30 zicwa buri mwaka muri Afurika hagamijwe kuzikuraho amahembe yazo akoreshwa mu bugeni inyinshi zikaba ari izo muri Kenya, Botwana na Afurika y’Epfo. Abitabiriye iyi nama basabwe ko buri wese yaba ijisho ry’igihugu mu kurwanya ubushimusi n’ubucuruzi bunyuranyije n’amategeko harengerwa inyamaswa cyane cyane izigenda zikendera. Abitabiriye iyi nama bari baturutse mu bihugu bya Kenya, Malawi, Uganda, Tanzania Repubulika Iharanira Demokarasi ya Congo n’u Rwanda rwayakiriye. U Rwanda rwashoye imbaraga mu bikorwa byo kurengera inyamaswa; urugamba rwo gufasha amatsinda ashinzwe gukumira ishimutwa ry’inyamaswa no gukorana n’inzego zitandukanye mu gukurikirana, gutanga amakuru no kugeza mu butabera abakora ibyaha byo kuzishimuta rurakomeje."
1,politiki,politic,http://kigalipost.com/Gahunda-yo-kwimurira-mu-ntara-bimwe-mu-bigo-bya-Leta-igeze-he.html,"
Gahunda yo kwimurira mu ntara bimwe mu bigo bya Leta igeze he?
"," Ikigo gishinzwe imiturire kivuga ko imirimo ijyanye no kwimura bigo bya Leta biva mu mujyi wa Kigali bikagira ibyicaro hirya no hino mu turere igeze ku musozo. Gusa ngo bimwe mu bigo bitarimuka bizimuka bitarenze ukwezi gutaha kwa 12. Inama y’Abaminisitiri yateranye tariki ya 29 Nyakanga 2019 yanzuye ko iyi gahunda izaba yamaze gukorwa bitarenze mu Kuboza 2017. Iki cyemezo cyakurikiwe n’ibisobanuro byatanzwe na Minisitiri w’Ibikorwaremezo Amb Claver Gatete wemeje inyungu zijyanye no kwemeza kandi iki gikorwa kigakorwa neza. Yagize ati ’’Ibi bintu bizadufasha ku nyubako zitajyaga zikoreshwa, zimwe zikaba zapfaga ubusa, zijye zikoreshwa. Ariko ni ukuvuga ngo biterenze uyu mwaka, ibigo byose bigomba kwimuka, byakodesherezwa cyangwa byabonerwa inyubako zibiteganyirijwe.’’ Abatuye mu Karere ka Huye nka kamwe mu turere tuzakira ibigo byinshi bavuga ko uyu mwanzuro ari ingirakamaro. Ndayisaba Dominique Savio, umuturage muri aka karere avuga ko hari inyungu bazabona muri ibyo bigo bizahimukira. Ati ’’Inyungu abaturiye iki kigo bazagira ni nyinshi cyane, hari imishinga abaturage babaga bafiyanye na RAB, wajya kumva ukumva ngo ntikigenda kubera ko bagiye i Kigali. Ikindi abakozi ba RAB bashobora nko kuba bagura ubutaka hafi aha abaturage bakabona amafaranga, kandi abahinzi bazaba babonye inzobere hafi kuruta uko baba bari i Kigali.’’ Umucuruzi witwa Amahoro Vanessa we yagize ati ’’Nk’abacuruzi twiteze byinshi kuri ibi bigo bizaza i Huye,tuzaba tubonye aho abantu baruhukira bakahafatira n’amafunguro.Ntekereza ko iri ari iterambere iwacu i Huye kuko kazongera kubona ibigo bitari bihari.’’ Umuyobozi ushinzwe ishami ryimiturire mu mijyi no mu cyaro, Kampayana Augustin, avuga ko imyiteguro mu kwimura ibigo igeze kure, ndetse ngo serivisi za bimwe mu bigo zamaze kwimuka. Ati ’’Kumenya ikigo n’aho kizajya byararangiye, icya 2: amatsinda yagiye kureba aho bazakorera byarakozwe, icya 3: Kureba imiterere y’ibyo bigo kugira ngo bazajye kwimuka tubona ko bakwiriye aho twabohereje, ndetse na gahunda yo kwimuka yashyizweho, buri kigo kizi igihe kizimukira. Hari ibyamaze kugenda ibice, hari ibizimuka ku itariki 15 ukuboza hari n’ibizimuka ukwezi kwa 12 kurangira.Ibyo basanze ntaho gukorera hatunganye neza, bizimuka mu kwa mbere ariko nabyo bidatinze’’ Ibigo  bya Leta 5 ni byo byemejwe ko bigomba kwimukira mu karere ka Huye. Muri ibyo bigo harimo igishinzwe guteza imbere ubuhinzi n’ubworozi RAB, Inama y’amashuri makuru na Kaminuza HEC, ikigo cy’igihugu cy’ingoro z’umurage w’u Rwanda, Serivisi z’ubushakashatsi z’ikigo gishinzwe ubushakashatsi mu by’inganda NIRDA, Inteko nyatrwanda y’ururimi n’umuco RALC n’ikigo cy’ubumenyi ngiro WDA. Mu karere ka Muhanga ho hazimukira ikigo gishizwe guteza imbere amakoperative RCA n’igishinzwe kongerera ubushobozi abakozi ba Leta RMI. Mu karere ka Musanze ho hazimukira Komisiyo y’igihugu y’itorero, iy’ubumwe n’ubwiyunge, Komisiyo y’igihugu ishinzwe gusubiza mu buzima busanzwe ingabo zavuye ku rugerero, mu gihe ikigo cy’igihugu cy’igororamuco kizimukira mu karere ka Karongi, hanyuma ikigo cy’igihugu cy’amashyamba cyimukire mu karere ka Ngororero. Src:RBA"
8,ubukerarugendo,tourism,http://www.igihe.com/ubukerarugendo/article/abakora-mu-bukerarugendo-bagiriwe-inama-yo-kugabanya-ibiciro-mu-kureshya,Abakora mu bukerarugendo bagiriwe inama yo kugabanya ibiciro mu kureshya abakiliya b’imbere mu gihugu," Urwego rw’ubukeraugendo mu Rwanda ni rumwe mu zari zifashe cyane ubukungu bw’igihugu. Benshi mu bakiliya barwo akenshi babaga ari abanyamahanga ariko ingamba zashyizweho zo kwirinda coronavirus zishobora gukoma mu nkokora urwo rwego, kuko abakerarugendo mpuzamahanga bizatwara igihe ngo batangire kugaruka. Gahunda yo kuzahura ubukungu iri gutegurwa n’urwego rw’ubukerarugendo n’amahoteli mu Rwanda, iragaragaza ko imbaraga nyinshi zigiye gushyirwa mu bukerarugendo bw’imbere mu gihugu guhera muri Gicurasi 2020 kugeza mu Ukuboza 2021. Ishami ry’Umuryango w’abibumbye ryita ku bukerarugendo, rivuga ko umubare w’abakerarugendo mpuzamahanga ushobora kuzagabanyuka ku kigero kiri hagati ya 60 na 80%. Urugaga rw’Abikorera mu Muryango wa Afurika y’Iburasirazuba, East African Business Council, EABC) rugaragaza ko muri EAC nibura miliyari eshanu z’amadolari yagombaga kwinjizwa n’ubukerarugendo azagabanuka mu 2020 kubera icyo cyorezo, mu gihe abakerarugendo bagera kuri miliyoni 6.2 bagombaga kuza gusura akarere bashobora kugabanuka. Izo mbogamizi zose zizagira ingaruka ku rwego rw’ubukerarugendo rw’imbere mu gihugu, ariyo mpamvu hakenewe kuvugurura ibiciro kugira ngo byorohere Abanyarwanda. Gahunda yo kuzahura urwego rw’ubukerarugendo iri gutegurwa, igira iti “Nubwo bimwe mu bikorwa by’ubukerarugendo bisanzwe bihendutse kandi hari igabanyirizwa ku bantu b’imbere mu gihugu, hakenewe irindi gabanywa ry’ibiciro.” Nk’ibiciro byo gusura ingagi byari biri hejuru cyane cyane ku baturage b’imbere mu Rwanda, mu korohereza no gushishikariza benshi kubyitabira kugabanya ibiciro birakenewe. Muri iyo nyigo nshya kandi irashishikariza guteza imbere abantu bagiye mu bukerarugendo bukozwe mu matsinda, bakagabanyirizwa. Aho harimo kandi no kugabanyirizwa ku bashaka gusura ibice runaka nyaburanga mu bihe byihariye by’umwaka. Ikigo cy’Igihugu cy’Iterambere (RDB) kizakorana n’Ishami ry’Ubukerarugendo mu rugaga rw’abikorera mu Rwanda, kugira ngo hanozwe inyigo yakurikizwa mu kugabanya ibihombo urwego rw’ubukerarugendo ruri guhura nabyo. Amahoteli kandi aragirwa inama yo kugabanyiriza ibiciro abayagana b’abanyarwanda, abaturutse mu bihugu byo mu Muryango wa Afurika y’Iburasirazuba n’abo mu bihugu bigize Umuryango w’Ubumwe bwa’Afurika. Iyo nyigo ivuga ko hari amahoteli amwe kugira ngo areshye abakiliya b’imbere mu gihugu, bizaba ngombwa ko agabanya igiciro ku kigero cya 80 %. Imbaraga kandi zizashyirwa mu bukangurambaga bugamije kureshya abakerarugendo b’imbere mu gihugu ariko hatirengagijwe ireme ry’isura y’u Rwanda mu ruhando mpuzamahanga. Raporo y’Ishami ry’Ubukerarugendo mu Rugaga rw’Abikorera, PSF, igaragaza ko muri Werurwe bwagize igihombo cya miliyari 34.9 Frw, bivuye ku nama zasubitswe n’ibindi bikorwa by’ubukerarugendo byahagaritswe, kubera ingamba zafashwe mu gukumira ikwirakwira rya Coronavirus."
2,imikino,sport,http://www.igihe.com/imikino/football/article/cristiano-ronaldo-yabaye-umukinnyi-wa-mbere-wa-ruhago-utunze-miliyari-y,Cristiano Ronaldo yabaye umukinnyi wa mbere wa ruhago utunze miliyari y’amadolari," Ronaldo waherukaga kuza ku mwanya wa kabiri w’abakinnyi binjije amafaranga menshi mu mikino itandukanye ku Isi mu 2020- akaba uwa mbere mu mupira w’amaguru n’uwa kane mu byamamare 100- yinjije miliyoni 105$ mbere yo gukuraho imisoro. Uyu mugabo w’imyaka 35, umushahara aheruka kubona watumye aba umukinnyi wa mbere w’umupira w’amaguru utunze miliyari y’amadolari mu yo amaze kubona ndetse ni umukinnyi wa gatatu (mu mikino yose) ubashije kugera kuri urwo rwego. Ronaldo ni we mukinnyi ukinana n’abandi mu ikipe ubashije kugeza miliyari y’amadolari mu gihe abandi bakinnyi babiri babigezeho ari Tiger Woods ukina Golf (wabigezeho mu 2009) na Floyd Mayweather ukina iteramakofe (wabigezeho mu 2017). Umutungo uyu mukinnyi wa Juventus amaze kwinjiza mu myaka 17 amaze akina ruhago ugera kuri miliyoni 650$ ndetse byitezwe ko azageza kuri miliyoni 765$ ubwo amasezerano ye azaba arangira mu 2022. Lionel Messi watangiye gukina imyaka itatu nyuma ya Ronaldo, amaze gukorera miliyoni 605$ kuva mu 2005. Forbes yatangaje ko kandi Ronaldo umaze gutorwa nk’umukinnyi mwiza w’umwaka ku Isi inshuro eshanu, amafaranga yinjije ari hejuru kure y’ayinjijwe na David Beckham wasezeye umupira amaze kubona miliyoni 500$. Amafaranga Cristiano Ronaldo yinjije mu 2020 arimo miliyoni 60$ z’umushahara wagabanutse ugereranyije n’uw’umwaka ushize bitewe n’uko we na bagenzi be bo muri Juventus, muri Mata, bemeye gukatwa 30% kubera icyorezo cya Coronavirus. Lionel Messi winjije miliyoni 104$, akaba uwa gatanu ku rutonde rw’ibyamamare 100 byinjije menshi ku Isi, we yakaswe 70% by’umushahara kubera Coronavirus ndetse byitezwe ko azagera kuri miliyari y’amadolari mu mwaka utaha mbere y’uko amasezerano ye arangira muri FC Barcelone."
9,umuco,culture,http://www.igihe.com/umuco/article/inkomoko-y-insigamugani-ni-mu-rya-bilindi,Inkomoko y’Insigamugani “Ni mu rya Bilindi”," Aba agereranyije iryo joro  n’iry’umutasi wa Cyilima Rugwe witwaga Bilindi yagenzemo  ajya i Bugesera gutata ubukwe bwa Nyanguge ya Sagashya, ahagana mu mwaka w’i 1400. Icyo gihe Cyirima Rugwe Umwami w’u Rwanda na Nsoro Bihembe, umwami w’u Bugesera bagiganiraga umukobwa w’umukonokazi witwaga Nyanguge ya Sagashya; umwe ashaka  kuba ari we umurongora ku mugaragaro, naho Cyilima Rugwe atanga Nsoro kumurongora rwihishwa, mu ijoro rimwe n’iryo yarongoweho na Nsoro ku mugaragaro. Niho hakomotse imihango y’ubukundwakare Nyanguge yahize bakeba be, agira ati “Ndabaruta jye warongowe n’abami babiri ijoro rimwe” bimuviramo  impamvu yamutanije na Nsoro agacyurwa  na Cyilima Rugwe, bakabyarana Kigeli Mukobanya. Uwo mugabo Bilindi wakomotsweho n’iyi nsigamugani, nyina yari umuhondogokazi, ukomoka mu bikomangoma by’i Bugesera. Ni we wari umutasi wa Cyilima Rugwe wahoraga atata igihe ubukwe bwa Nsoro na Nyanguge buzabera, kugira ngo amutange kumurongora, nk’uko indagu zari zabyemeje, ko azabyara umwami w’u Rwanda, n’ubwo yasabwe na Nsoro akanamukwa, na Cyilima agasubirayo nawe agasaba agakwa. Mu gihe umunsi w’ubukwe wari umaze kumenyekana, Bilindi yaherekeje Cyilima bajya mu Bugesera gutaha ubukwe nk’abandi bose ariko umugambi ari uko nibamara gukora ibirori by’ubukwe, Cyilima akora uko ashoboye akarongora Nyangunge mbere ya Nsoro. Nuko Cyilima amaze kurongora uwo mukobwa Nyanguge, ku mpamvu z’imitsindo bari baziranyeho dore  bombi bari bazi ko azavukaho igihangange, Cyilima yigarukira i Rwanda ijoro ryose atinya ko hagira impamvu ituma bamenya ko yarongoye Nyanguge rwihishwa; agarukana na Bilindi Baje byo kwihamba batazi ko bari bugere mu Rwanda, bikubitiyeho ko no kuva i Bugesera ukagera i Kigali aho Cyilima Rugwe yari atuye hari ishyamba ry’umutamenwa; gusa Bilindi yari azi inzira neza kuko yayicagamo kenshi ajya kwa ba nyirarume b’Abahondogo mu Bugesera. Nuko bihereza  iryo shyamba, bararyogoga bagera i Kigali mu gicuku cya nyuma gishyira urukerera. Abararirizi bari kwa Cyilima babakubise amaso baratangara, bati “Iri joro rya Bilindi na Cyilima bariturutse he?” Abandi baricecekera, ku bwa ya mabanga bari bafitanye kuko  mu Rwanda nta muntu wari uzi ko Cyilima yarongoye Nyanguge rwihishwa na Nsoro wamusabye atabizi. Cyilima Rugwe amaze kugaruka i Rwanda, Nsoro asigarana Nyanguge kuko ari we wamurongoye ku mugaragaro ; kurongora kwa Cyilima ko nta wundi wari ukuzi, uretse gusa ko bari bazi ko Nyanguge yasabwe n’abo bami kandi bombi bagakwa ; ni na byo byatangazaga rubanda bagira, bati “Uriya mugabo Sagashya wakiriye inkwano z’abami babiri azabigenza ate?"". Ubwo Cyilima Rugwe amaze kugaruka, akajya atuma Bilindi kuri Nyanguge akamwoherereza intashyo. Bilindi akagenda rwihishwa ijoro ryose kugeza igihe Nyanguge yanganye na Nsoro bapfuye ya mihigo yo guhiga na bakeba be ngo “ arabaruta yarongowe n’abami babiri mu ijoro rimwe”. Cyilima amaze kumenya ko Nyanguge yatanye na Nsoro, ahera ko yohereza Bilindi ku basare b’i Bugesera kuko ari we bari baziranye,  amuha n’amakoro y’amagumba y’ibimasa ngo bazambutse Nyanguge bitagoranye. Bilindi amaze gushyikiriza abasare, ajyana amaturo kwa Sagashya. Amaze kugerayo avuga ubutumwa bwa Cyilima, barabwemera biba gutebutsa kuko yari yarakoye. Bamaze gucutsa imisango, agarukana na Nyanguge ijoro ryose. Ageze mu Rwanda, ahita abyarira Mukobanya mu Nyakabanda ka Kigali. Cyilima yita umwana izina, acyura nyina atyo. Nuko urwo rugendo rwa Bilindi mu majoro y’umwijima ajyana ubutumwa bwa Cyilima Rugwe, ruhinduka iciro ry’imigani; ijoro ritashyemo umwijima mubi ryose, urisohotsemo agana hanze, yabura aho ava n’aho agana akiyamirira abwira abo asize mu nzu, ati “Yemwe! Hanze hano, hari ijoro ni rya Bilindi”."
5,imyidagaduro,entertainment,http://www.igihe.com/imyidagaduro/article/umunyarwenya-kenny-blaq-witabiriye-seka-live-yageze-i-kigali,Umunyarwenya Kenny BlaQ witabiriye Seka Live yageze i Kigali," Guhera mu ntangiriro z’umwaka wa 2020 Arthur Nation isanzwe itegura ibirori bya Seka Live batangaje ko bigeye kujya biba buri kwezi. Muri uku kwzi hatahiwe icyatumiwemo Ndumiso Lindi wo muri Afurika y’Epfo n’umunya Nigeria Kenny BlaQ. Akigera ku kibuga cy’indege i Kanombe, BlaQ a yakiriwe na Nkusi Arthur kimwe n’ikipe ya Arthur Nation. Iki gitaramo cy’urwenya kizaba ku wa 29 Gashyantare. Ndumiso Lindi nawe uzataramira muri iki gitaramo byitezwe ko we agomba kugera i Kigali mu masaha make ari imbere kuri uyu wa Gatanu. Aba banyarwenya baturutse hanze bazafatanya n’abakizamuka mu Rwanda barimo; Nimu Roger,Mercy, Patrick, Milly na Captain Father. Kwinjira muri iki gitaramo kizabera muri Kigali Marriott Hotel bizaba ari 10 000 Frw mu myanya isanzwe na 20 000 Frw mu myanya y’icyubahiro. Muri iki gitaramo itsinda ry’abacuranzi rya Neptune z Band ndetse na Nep Djs nibo bazaba basusurutsa abakunzi b’umuziki."
5,imyidagaduro,entertainment,http://muhabura.rw/amakuru/imyidagaduro/article/umuhanzi-davido-yatawe-muri-yombi-azira-gukubita-umuntu,Umuhanzi Davido yatawe muri yombi azira gukubita umuntu icupa mu mutwe," Umuhanzi w’umunya-Nigeria David Adeleke uzwi nka Devido yatawe muri yombi azira gukubita umuntu icupa akamukomeretse bikomeye nyuma y’uko bari bashyamiranye mu rubyiniro rwo mu mujyi wa Dubai. Ibi byabereye muri esanseri y’isoko riri mu muturirwa wa Crab Emirates Financial mu mujyi wa Dubai. Nk’uko bitangazwa n’urubuga rwa Naija,bivugwa ko uyu muhanzi yari yasinze ku buryo bukabije ari nabyo byatumye yishora muri iyo mirwano yanamuviriyemo gukomeretsa umuntu akoresheje ibimene by’icupa. Muri icyo gihe yari yasinze,ntabwo yaganiraga n’abafana be ahubwo yakomerekeje umugabo witwa Michael uzwi ku mazina ya Dream Chaser wari wakomeje kumwiyenzaho bikagera aho amukomeretse bigatera urusaku. Uyu Dream Chaser akaba ari murumuna wa Abu Abel nyir’inzu itunganya umuziki muri Dubai yitwa Obimzy Records Nyuma y’uko uwo mugabo akomeretse,yahise ajyanwa n’imodoka y’abarwayi igitaraganya ku bitaro bya Kuwait Deira ari nako Davido yageragezaga guhunga ngo ave aho hantu yakoreye urugomo. Hari amakuru yavuze abashinzwe gumushakira Devido isoko,bashatse kuzimangatanya iyi nkuru bandika ku rukuta rwe rwa Instagram ko uyu muhanzi ari i Londre mu Bwongereza kandi amakuru yose yari kuri instagram ye yavuga ko ari i Dubai. Davido yari mu mujyi wa Dubai mu mpera z’iki cyumweru aho yari umwe mu bahanzi bari bitabiriye iserukiramuco rya One Africa Music Festival. Iki gitaramo cyabereye ahitwa Festival Arena tariki 15 Ugushyingo 2019.Abahanzi bari batumiwe muri iki gitaramo barimo Diamond Platnumz, Eddy Kenzo, Wyclef Jean, Tiwa Savage, Tekno, Jah Prayzah, Burna Boy, Teniola Apata, Harmonize, 2Face Idibia na Nandy Yanditswe na Habarurema Djamali"
2,imikino,sport,http://muhabura.rw/amakuru/sport/article/abakinnyi-10-ba-mbere-bafatwa-nk-abagambanyi-ku-isi-n,Abakinnyi 10 ba mbere bafatwa nk’Abagambanyi ku Isi n’Impamvu  bafite icyo cyasha," Mu mupira w’amaguru hari ikintu bita umucyeba kuburyo iyo ikipe imwe ari mucyeba w’indi usanga zizirana kuburyo bukomeye ahanini usanga ibi biba ku makipe afite icyo ahuriyeho wenda urugero nk’amakipe afite abafana benshi mu gihgu kimwe, amakipe ahuriye ku kibuga cyangwa umujyi umwe akomokamo.  Rero iyo bigeze kubakinnyi ho usanga nk’iyo umukinnyi avuye mu ikipe imwe akajya muyindi isanzwe iri umukeba w’indi uwo mukinnyi ahita ahura n’ingorane kuko ya kipe yakiniraga ihita imwanga urunuka ndetse aha abenshi usanga bafatwa nk’abagambanyi, ni muri urwo rwego twabateguriye bamwe mu bakinnyi b’ibihangange ku Isi bafite ubwo busembwa bwo kwangwa urunuka ndetse banafatwa nk’abagambanyi 10. Ashley Cole  


Ni umwe mu bakinnyi bangwa urunuka mu majyaruguru y’Umujyi wa London kuko imyaka yamaze akinira ikipe ya Arsenal yose hamwe iyo uyibaze usanga igera mu myaka 9 ndetse aha nibwo iyi kipe ya Arsenal yari ikiri ya kipe ikora amateka ndetse igezweho ,gusa yaje cuka Arsenal inyuma yumvikana na Jose Mourinho yigira muri Chelsea. Kuva icyo gihe uyu Ashley Cole yacika ikipe ya Arsenal kugeza n’uyu munsi wa none ngo abafana ba Arsenal ntibazigera bamubabarira na rimwe niyo yazakora ibiki nta matwi yo kumwumva n’urukundo ntarwo bazongera kumugirira 9. Luis Enrique

Uyu yabaye umukinnyi wa Real Madrid, gusa nyuma y’igihe kubera amahirwe make yagiriye muri Iyi kipe  yaje kuyivamo nabi kuko ngo abafana ba Real batamwiyumvagamo.  Enrique nawe ntakindi yakoze yerekeje mu bakeba FC Barcelona.  Aha ho yarahiriwe ndetse mu myaka ye itatu ya nyuma yababereye na kapiteni. Kuri ubu ni nawe utoza iyi kipe. 8. Roberto bagio  

Roberto ni umwe mu bakinnyi beza isi yigeze., Agashya yakoze ni ukuntu yakiniye amakipe atatu yose y’ibigugu mu Butaliyani,  Juventus de  Milan zombie (Inter de Milan na AC Milan). Gusa we aho bibera byiza ni uko ntabafana bigeze bamwibasira ngo ni uko yabataye akajya mu bakeba ariko nawe ni umwe mu bakinnyi ba ruvumwa kubera iyo mpamvu yo gukinira amakipe atatu abafana ntibabyishimire 7. Carlos Tevez

Uyu munya Argentine yageze muri Manchester United avuye muri West Ham United mu myaka ya 2007/2008 yari akamana ka Man U cyane ko yanabafashije gutwara igikombe cy’amakipe yabaye ayambere iwabo ku mugabane w’I Burayi (Champions league) uwo mwaka. Uyu Carlos Tvez rero yaje gutarerana abakunzi ba United maze yigira mu bakeba ba hafi Manchester City nan’ubu inzika iracyari yose mu mitima y’ abakunzi ba United. 6. Andre Pirlo

Umunyabigwi  waryohewe n’Isi ya ruhago mu Butaliyani yakinaga muri ya AC Milan yari yarigaruriye umupira ku rwego rw’Isi birangiye anakinira abakeba Inter de Milan. By’akarusho, mbere y’uko ajya gusoreza muri Leta zunze ubumwe za America (USA),  yabanje no kuwutera muri Juventus. Ibyo ariko  ntacyo byatwaye abafana kuko kumureba ari ibirori utitaye k’ubo arigukinira 5 Robbin Van Persi

Ni  Umuhalandi ukinira Fenerbache yaje mu gihugu cy’Ubwongereza agirira ibihe byiza muri Arsenal, Ibi bihe  byiza ariko byasaga  nk’ibizira ibikombe kuko mu mwaka wa 2012 yaje kwigira muri Manchester United maze by’akarusho ahita anahatwarira Shampiyona. Ibi rero byatumye aba umwanzi w’abafana ba Arsenal. 4. Cesc Fabrigas

Uyu munya Espanye ni undi mukinnyi izina rye ryanyujijwemo umuronko utukura n’abafana ba Arsenal  bo  bavuga ko nga ari Arsenal yamugize uwo ariwe ubu, ibi bijya gutangira  yarabahindutse yigira mu rugo kwa Barcelona kandi n’Ubwo iyi kipe ntaho ihuriye na Arsenal ariko zijya zikunda guhura mu mikino ya Shampions League ugasanga izi kipe zirigamba ibigwi by’amateka zigenda zigirana hagati yazo , Gusa uyu Frabrigas yabihuhuye nako yakoze ishyano ubwo yasinyiraga umukeba wa Arsenal, Chelsea. 3. Fernando Torres

Ni umunya Espanye ukinira ikipe yari yaranamuzamuye, Atletico Madrid. Yaje kuba rutahizamu w’imena aw Liverpool ndatse anayitsindira ibitego 81 mu mikino 142.  Yaje nawe gukora ibyo abahuliga ba Liverpool bise “ubugambanyi” ubwo muri Mutarama 2011 yajyaga muri mukeba, Chelsea. 2. Ronaldo (Luis Nazalio Da Lima)

Ronaldo ni umukinnyi ukomoka mu gihugu cya Brezil akaba ari umwe mu bakinnyi bafite ibigwi ndetse n’amateka adasanzwe muri Ruhago azwi cyane mu Rwanda nka  “Gifaru”. Hari abamwita umwami wa ruhago kubw’ibitangaza yakoze mu gihe cye. yakoze amabara yo gukinira Real Madrid kandi yaranakiniye FC Barcelona. Yanakiniye AC Milan. Gusa abafana bahoraga bamwishimiye kubw’ibirori yabahaga. 1. Zlatan Iblahimovic

Uyu mugabo nawe yakiniye amakipe atatu akomeye mu gihugu cy’Ubutaliyani,  Juventus, Inter Milan na AC Milan. Muri ayo yase aho yagiriye ibihe byiza cyane ni muri Inter Milan. Hose yagendaga akorera abafana ibyo bamwifuzagaho. Gusa ubwo yajyaga muri FC Barcelona abafana ba Inter byarabarakaje  

Yanditswe na Rukundo Xaver/Muhabura.rw"
1,politiki,politic,http://kigalipost.com/U-Rwanda-rwashyikirije-Uganda-imibiri-y-abaturage-bayo-barashwe-bashaka.html,"
U Rwanda rwashyikirije Uganda imibiri y’abaturage bayo barashwe bashaka kwinjiza magendu
"," Kuri uyu wa Kabiri tariki ya 12 Ugushyingo 2019 ni bwo leta y’u Rwanda yashyikirije iya Uganda imirambo y’abaturage bayo babiri barashwe na polisi y’u Rwanda mu ijoro ryo ku wa Gatandatu rishyira ku Cyumweru tariki ya 10 Ugushyingo ubwo bageragezaga kwinjiza magendu mu gihugu. Muri iki gikorwa cyo guha imirambo hari abayobozi bo ku mpande z’ibihugu byombi aho ku ruhande rw’u Rwanda hari Umuyobozi w’Akarere ka Nyagatare, Mushabe David Claudien ari kumwe n’Umuyobozi wa Polisi mu Ntara y’Iburasirazuba, ACP Hatari Emmanuel mu gihe ku ruhande rwa Uganda hari Komiseri w’Akarere ka Rukiga akanaba n’Umuyobozi w’Akanama k’Umutekano muri ako gace, Muhindo Pulkeria n’Umuyobozi wa Polisi mu Karere ka Rukiga, Sselunjoji Edda. Byari biteganijwe ko uyu muhango utangira saa Yine z’amanywa ariko watangiye saa Tanu zirenga kuko habanje kurebwa niba koko iyo mirambo ari iya Job Ebyayishanga w’imyaka 32 na Bosco Tuheirwe w’imyaka 35 bombi bafite ubwenegihugu bwa Uganda. Nkuko IGIHE cyabyanditse nyuma habayeho impaka ku rupapuro rw’ihererekanwa ry’imirambo Uganda ivuga ko ishaka urupapuro rwa Polisi rwerekana ko abo baturage barasiwe mu Rwanda nyuma y’isaha urwo rupapuro rwabonetse impande zombi zirusinyaho ubundi Uganda itwara imirambo y’abaturage bayo.

Ubwo abayobozi ku ruhande rw’u Rwanda basinyaga ku rupapuro rwemeza ko abo baturage barasiwe mu Rwanda Umuyobozi w’Akarere ka Nyagatare, Mushabe David Claudien, yavuze ko Polisi y’u Rwanda yabanje guhagarika abo baturage bari bazanye magendu mu Rwanda banayicishije mu nzira zitemewe ngo bashaka kuyirwanya mu rwego rwo kwitabara irarasa hapfamo babiri abandi basubira inyuma ku butaka bwa Uganda. Yakomeje avuga ko ibyabaye byasigiye impande zombi amasomo. Ati ""Kuri njye navuga ko ibyabaye hari isomo twabyigiyemo abaturage bacu yaba abo mu Rwanda na Uganda, dufite inzira zemewe n’amategeko bakwiye gucamo ariko hari bamwe batabyubahiriza dukwiye kubashishikariza kuzikoresha."" Yasabye abayobozi ba Uganda gukomeza kugira inama abaturage babo yo gukoresha inzira zemewe n’amategeko.

Abayobozi ku ruhande rwa Uganda ubwo basinyaga ko bakiriye imirambo y’abaturage babo barashwe bashaka kwinjiza magendu mu Rwanda banyuze ahatemewe Umuyobozi wari uhagarariye Akarere ka Rukiga, Muhindo Pulkeria, yashimiye Leta y’u Rwanda ku bwo kubaha imirambo y’abaturage babo. Yagize ati ""Mbere na mbere twihanganishije abaturage ba Uganda n’abaturage ba Kamwezi ku bwo kubura abahungu babo gusa turashimira Leta y’u Rwanda yaduhaye imirambo yabo mu buryo bwiza tukaba twayakiriye mu buryo buzwi, gusa ntabwo kubica wari wo mwanzuro mwiza bari gufatwa bagafungwa.” Yakomeje avuga ko ibihugu byombi bikwiye gukomeza gushyira imbere umubano mwiza nk’ibituranyi no gushishikariza abaturage babyo guhagarika ibikorwa bya magendu.


Nyuma yo guhabwa imirambo y’abaturage barasiwe mu Rwanda bashaka kwinjira binyuranyije n’amategeko, abahagarariye Uganda bahise basubira mu gihugu cyabo Leta ya Uganda kandi yandikiye iy’u Rwanda ndetse inasohora itangazo ivuga ko yamaganye ibyo bikorwa by’iraswa ry’abaturage b’icyo gihugu bikozwe n’inzego z’umutekano z’u Rwanda. Uganda ivuga ko yamaganye ""mu magambo akomeye ashoboka"" iyicwa ry’abaturage bayo bishwe n’inzego z’umutekano z’u Rwanda zibashinja gukora ubucuruzi bwa magendu ku mupaka usangiwe"". Iri tangazo rigira riti: ""Icyo cyaha bacyekwaho ntabwo gishobora gusobanura ikoreshwa ry’imbaraga z’umurengera, [biriya] ni icyaha cy’abashinzwe umutekano b’u Rwanda ku basivile badafite intwaro ku mupaka duhuriyeho"". Uganda isaba ko hakorwa iperereza rihuriweho kuri ubwo bwicanyi, ababikoze bakabiryozwa."
11,iyobokamana,religion,http://www.igihe.com/iyobokamana/ibiterane/article/korali-siloam-ya-adepr-bibare-yatumiye-shalom-y-i-nyarugenge-mu-gitaramo,Korali Siloam ya ADEPR Bibare yatumiye Shalom y’i Nyarugenge mu gitaramo gikomeye," Iki gitaramo cy’ivugabutumwa cyiswe “Amashimwe Live Concert” giteganyijwe kubera kuri ADEPR Bibare iherereye muri Kimironko ku wa 22 Ukuboza 2019. Gifite intego iboneka muri Zaburi 150, hagira hati “Haleluya. Mushimire Imana ahera hayo, Muyishimire mu isanzure ry’imbaraga zayo.’’ Korali Siloam imaze kugira izina mu muziki uhimbaza Imana ndetse bimwe mu bihangano byayo byifashishwa ahantu hatandukanye. Birimo “Niwo wera”, “Umunyamaboko’’, “Numvise Ijwi” n’iyitwa “Amashimwe’’ iheruka kujya hanze akaba ari nayo yitiriwe album nshya. Umuyobozi wa Korali Siloam ADEPR Bibare, Ntabana Dieudonné, yabwiye IGIHE ko imyiteguro igeze kure y’iki gitaramo cy’amashimwe y’ibyo Imana yabakoreye nk’abaririmbyi na korali. Yagize ati “Twariteguye mu buryo bw’imiririmbire ndetse twasenze Imana twizeye ko igitaramo kizagenda neza. Turarika abantu bazaze twifatanye gushima Imana.’’ Muri iki gitaramo hazamurikirwamo album y’amajwi  ndetse  bazanaboneraho  gufata amashusho y’izo ndirimbo zizashyirwa ku mugaragaro umwaka utaha 2020. Korali Siloam izifatanya na Korali Shalom yo muri ADEPR Nyarugenge ikunzwe cyane mu ndirimbo zirimo “Nzirata’’, “Abami n’abategetsi’’,  “Moyo Safi”, “Nzamamaza”, ‘‘Nyabihanga’’ n’izindi. Ijambo ry’Imana rizabwirizwa na Pasiteri Munezero. “Amashimwe Live Concert” ni igitaramo kizatangira saa Saba n’igice ndetse kucyinjiramo  ni ubuntu. Korali Siloam yatangiye umurimo w’ivugabutumwa bwiza ku wa 24 Ugushyingo 1998, yatangijwe n’abantu bake ariko Imana ikababwira ko izabagura. Iyi korali ubu ibarizwamo abaririmbyi 75. Ifite album eshatu z’indirimbo z’amajwi n’imwe y’iz’amashusho."
5,imyidagaduro,entertainment,http://muhabura.rw/amakuru/imyidagaduro/article/ntawe-ushimishwa-no-kuvugwa-nabi-ariko-wigiramo-byinshi,Ntawe ushimishwa no kuvugwa nabi ariko wigiramo byinshi- “Annet Mugabo”," Annet Mugabo, wavuzwe cyane mu rukundo n’umuhanzi Gisa Cy’Inganzo nyuma bakaza gutandukana mu kwezi kwa Mutarama muri uyu mwaka turimo wa 2016, bikajya no mu itangazamakuru aho inkuru zitandukanye zagiye zigaragaza ko uyu mukobwa yaba yaranakuyemo inda yatewe n’Uyu muhanzi,gusa kuri uyu mukobwa ngo asanga yarakuye Isomo rikomeye mu kwizera abantu Annet Mugabo ni umukobwa w’Umunyamakuru mu mikino wamenyekanye cyane akora mu bitangazamakuru binyuranye hano mu Rwanda kuri ubu akaba abarizwa kuri Contact Fm mu biganiro by’imikino. Mu kiganiro kirambuye yagiranye n’Umunyamakuru wa MUHABURA.rw, Mugabo Annet yavuze ko umubano we na Gisa Cy’Inganzo ndetse n’uburyo yashyizwe mu majwi ko yaba yarakuyemo inda y’uyu muhanzi byakomeje kumuvugwaho ari isomo rikomeye kandi ryamugize uwo ariwe kugeza ubu ndetse n’ahazaza he. Annet  ati “Ngewe nkurikije amagambo abantu bavuga iyo babonye umuntu ahuye n’ikibazo byanteye kumenya uburyo nkwiye kujya nitwara mu bantu ndetse nkamenya n’ikigero nkwiye kujy ngezaho nizera umuntu uwo ariwe wese n’ubwo yaba ari inshuti yanjye”
 Abajijwe kuby’umubano we na Gisa Cy’Inganzo, Anet avuga ko nta byinshi awuvugaho gusa bakundanaga kandi yamukundaga bakaza kugira byinshi batumvikanaho n’ubwo nyuma uyu muhanzi yaje ku mubeshyera ngo yamukuriyemo Inda.

 Anet Mugabo, yemeza ko igihe kitaragera ngo atekereze kugira undi muhungu afungurira umutima we  Ati “Nta byinshi nagarukaho ku bijyanye n’umubano wange na Gisa gusa twarakundanye nk’uko nakundana n’undi wese cyangwa nawe agakundana n’undi ariko ubu byararangiye nyuma y’ibyabaye byose namwe muzi n’ubwo nababajwe cyane no kumva ko nakuyemo inda ntigeze ntwita aho niho nagize ikibazo ariko byose kubera Imana byararangiye ubu ndi umukobwa umeze neza kandi uri munzira yo kwiteza imbere nkaba umunyarwandakazi w’Icyitegererezo kandi ubereye umuryango Nyarwanda muri rusange” Anet wahamije ko nta yindi nshuti yari yateganya kugira nyuma yo gutandukana na Gisa Cy’Inganzo yagize ati “Nta nshuti idasanzwe mfite gusa ndacyari kubitekerezaho kuko biba bigoye kugirango ubyakire ibintu nka biriya ariko ubusanzwe ntago nari nateganya kugira uwo nafungurira umutima wange” Kuri ubu uyu Annet ahamya neza ko arimo kureba ahazaza he kurenza uko yajya mu nkundo z’ubu zimutesha umwanya.

 Yanditswe na Akayezu Jean de Dieu/MUHABURA.rw"
5,imyidagaduro,entertainment,http://muhabura.rw/amakuru/imyidagaduro/article/madame-jeannette-kagame-umufasha-wa-perezida-w-u-rwanda-ari,"Madame Jeannette Kagame, umufasha wa Perezida w’u Rwanda,  ari mu bihumbi by’abantu bitabiriye igitaramo cy’umuhanzi Stromae ..."," Madame Jeannette Kagame, umufasha wa Perezida w’u Rwanda mu myanya y’imbere mu y’icyubahiro, ari kumwe na Minisitiri  Uwacu Julienne, ndetse na Minisitiri  Agnes Binagwaho 
 Ahagana saa tatu zibura mike ni bwo Stream yaje ku rubyiniro, yakirwa n’urusaku rwinshi rw’abantu bamwerekaga ko bamwishimiye. Uyu muhanzi wagaragarijwe ko yishimiwe cyane yahereye ku ndirimbo ye ‘Ta Fête’, aho abantu baririmbanaga na we, ubona bishimye ku maso. Abenshi bari bafite icyo kunywa mu ntoki buri wese yegeranye n’inshuti ze bazanye mu matsinda. Hari bamwe bamwe bari baje bitwaje ibyapa bishushanyijeho isura ye, abandi banditseho amagambo y’amarangamutima yabo, bamubwira ko bamuhaye ikaze kandi ko batewe ishema no kumubona agarutse ku ivuko. Stromae yinjiye abantu bamaze umwanya bamutegereje kuko guhera mu ma saa kumi n’ebyiri ahabera igitaramo hari hakubise huzuye. Uko yateraga indirimbo abantu bahitaga baririmbana na we bamwikiriza bamwereka ko bazizi. Ubwo Stromae yaririmbaga zimwe mu ndirimbo ze nshya harimo iyitwa ‘Quand c’est ?’ imaze ukwezi kumwe gusa isohotse abantu na yo bamugaragarije ko bayizi kuva itangiye kugeza irangira. Muri iki gitaramo hari harimo abazungu benshi, kandi muri rusange abari bakirimo bikirizaga ari benshi nk’abumva neza ururimi rw’Igifaransa yavugaga.  babyinanaga na we, ariko abandi barangariye cyane uko yabyinaga, kuko yaririmbaga abyina imbyino ze zigaragara mu mashusho. Abantu barushijeho gutera hejuru cyane ubwo yageraga ku ndirimbo ze zikunzwe cyane zirimo Formidable, Alors On Danse na Papaoutai yasorejeho igitaramo. Stromae, mu kiganiro n’abanyamakuru yari yavuze ko byamutwaye imyaka ibiri kugira ngo akore ibitaramo 192 mu bihugu 29 byo hirya no hino ku Isi yamamaza Alubumu ye Racine Carrée, ku buryo ananiwe cyane. Brigitte Tumukunde, umwe mu ba hafi cyane bo mu muryango wa Stromae we yabwiye Iki Kinyamakuru ko iki gitaramo kitabanyuze gusa ahubwo cyanateye ishema umuryango wose.


Ati “Kuriya kuntu yitwaraga afite byinshi ahuje ba papa we, njyewe twarabanye. Iki gitaramo cyatumye dushimishwa n’uko yatugaragaje mu muryango, yataramye nk’utaramira ab’iwabo.” Mu kuririmba, Stromae yagiye anyuzamo akavuga amagambo y’Ikinyarwanda, asuhuza abantu ababwira ati “Muraho Kigali, ndabakunda!” No mu gusoza, yongeye gukoresha Ikinyarwanda abwira abari baje gutaramana nawe ati “Kigali, Rwanda Murakoze
.”

Ahagana saa yine n’igice z’ijoro ni bwo Stromae yashoje igitaramo, amaze igihe kigera ku masaha abiri aririmba anabyina. Yarinze ava ku rubyiniro abantu bamwerekako bakimushaka, ariko ababwira ko amasaha yo gutaha bakajya kuryama, yageze. Kanda hano wumvu indirimbo Yanditswe na Sarongo Richard/Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/abahanzi-bu-rwanda-ubu-barabarizwa-inkumba-mw-itorero-ry,Abahanzi  Nyarwanda ubu barabarizwa inkumba mw’Itorero ry’ Igihugu.," Abahanzi batandukanye mu Rwanda bamaze kwitabira itorero ry’igihugu kuri uyu gatatu tariki ya 23/09/2015, ritangizwa ku mugoroba w’uyu munsi. Iri torero ribaye ku nshuro ya mbere rikitabirwa n’abahanzi mu ngeri zitandukanye rirabera i Nkumba mu karere ka Burera mu ntara y’Amajyaruguru. Aba bahanzi bakaba bahagurukiye kuri stade Amahoro i Remera mu mujyi wa Kigali aho muri iki gitondo burijwe imodoka nini zagenewe gutwara abagenzi. Umunyamabanga uhoraho muri Minispoc Kalisa Eduald avuga ko iri torero ry’Abahanzi ryitabiriwe n’abahanzi bagera kuri 170 bahagarariye abandi muri buri cyiciro cy’ubuhanzi. Bamwe mu bahanzi bamaze kwamamara mu Rwanda bitabiriye
iri torero barimo umuhanzi mu muzi Jay Polly, Mariya Yohanna, Diplomate, Naason, Patrick Nyamitali, n’abandi. Ibyiciro byahagarariwe ni abanyamuzika, ababyina imbyino gakondo, ababyina imbyino zigezweho ibikunze kwitwa dances contemporaines, , abakora cinemandetse  ’abakinnyi bafilime, abanditsi b’ibitabo, ikinamico, abasizi n’abisi b’inka, abanyarwenya, abanyabugenzi, abanyamideli, abategura ibitaramo by’umuco (cultural event organizers), abafotora (photography) n’abandi batandukanye. Mu rwego rwo kubaka umuhanzi ubereye u Rwanda, Ministeri ya Sports n’Umuco ifatanyije na  komisiyo y’igihugu y’Itorero bateguye iri torero ry’abahanzi rigamije kurebera hamwe
icyatuma Umuhanzi Nyarwanda arushaho gutera imbere yubakiye ku muco n’indangagaciro by’Abanyarwanda. Mbere byari byatangajwe ko abahanzi bagomba kwitabiri iri torero bagomba kuba ari 300 ariko habashije kujyayo abagera ku 170. Iri torero rikazasozwa ku itariki ya 30/09/2015. src : umuryango Yanditswe na taget9@yahoo.com/Muhabura.rw"
9,umuco,culture,http://www.igihe.com/umuco/ikinyarwanda/article/ralc-yasabye-abanyarwanda-guha-agaciro-indimishami-z-ikinyarwanda,RALC yasabye abanyarwanda guha agaciro ‘Indimishami z’Ikinyarwanda’," Muri iyi minsi biragoye kuganira n’umuntu cyane cyane mu bari mu cyiciro cy’abize cyangwa uwabaye mu mahanga mukarangiza atavanzemo ijambo ryo mu rundi rurimi rw’amahanga. Turabyumva kenshi mu mbwirwaruhame z’abayobozi, inyigisho z’abanyamadini, indirimbo z’abahanzi, mu biganiro ku maradiyo n’ahandi hatandukanye. Nubwo Abanyarwanda bose bahuriye ku rurimi rumwe ‘Ikinyarwanda’ hari n’izindi ndimi shami zivugwa mu duce dutandukanye nk’Ikigoyi dusanga muri Rubavu n’Ikirera cyo mu bice bya Musanze na Burera. Hari kandi izindi nk’Igishobyo kivugwa mu gace ka Nyundo muri Rubavu, Uruyaka n’Igisozo n’ubwo Inteko Nyarwanda y’Ururimi n’Umuco itangaza ko zigenda zikendera ku buryo mu myaka mike iri imbere zizaba zitakivugwa. Ku rundi ruhande Umuyobozi Ushinzwe Ishami ry’Indimi mu Nteko Nyarwanda y’Ururirimi n’Umuco, Nsanzabaganwa Modeste, yabwiye IGIHE ko bafite intego yo kubungabunga indimi shami mu rwego rwo kurengera umurage no gucunga umutungo by’u Rwanda. Nsanzabaganwa yagize ati “Iyo urebye muri rusange inzira twahisemo ni iyo gukoresha indimi nyinshi. Ikinyarwanda, Igiswahili, Igifaransa n’Icyongereza, n’izindi zishobora kuzaza cyangwa se zimwe muri izi zikarekwa.” “Ni inzira nziza yagura amarembo y’Igihugu, iha amahirwe Abanyarwanda yo gusabana n’abandi bo hanze no kuvoma ubwenge ariko ni inzira y’amahwa bityo ni ngombwa ko tumeya uko tuyicamo.” Yakomeje avuga ko magingo aya hari Abanyarwanda batakimenya Ikinyarwanda cy’umwimerere bavuga indimi bazivanga ndetse bamwe bagakeka ko ari ubusirimu. Ati “Benshi baba bavuga ko babuze amagambo y’Ikinyarwanda. Umwe mu miti yadufasha guhangana n’iryo bura ry’amagambo ni ukuyashaka mu mvugo z’Ikinyarwanda zihariye: iza kera n’iz’Uturere cyangwa kuyahanga.” Nsanzabaganwa avuga ko aho gutira ijambo mu ndimi z’amahanga, twatira mu ndimi shami zacu. Ati “ Twaba tugize neza kuvoma ijambo “indiga” mu Kirera; ubundi ni icyuma aho gutira ‘knife’ mu Cyongereza cyangwa ‘couteau’ mu Gifaransa. Tuba dukungahaza ikinyarwanda kandi ari amagambo y’uririmi rwacu ibyo bikaturinda kumiragura indimi z’ahandi mu buryo bworoshye.” Inteko Nyarwanda ishishikariza Abanyarwanda bose bazi indimi shami nk’Ikigoyi n’Ikirera kuzivuga bashize amanga ariko batibagiwe Ikinyarwanda mbonera duhuriyeho twese. Nsanzabaganwa ati “Ku mpamvu zijyanye na poritiki mu mateka yacu abantu bagiye batinya cyangwa se bagatinyuka gukoresha indimi shami. Niba umuyobozi akomoka iwanyu ubwo ni umwanya wo gukoresha imvugo cyane igasagamba. Hariya atava imvugo yaho igakendera. Icyo kintu ni ukugikura burundu mu bantu.” Ibi bijyana no gukangurira abazi izi ndimi shami kuzandikamo inyandiko zitandukanye, kuzihangamo n’ibindi mu rwego rwo gukomeza kuzibungabunga. Nsanzabaganwa yabwiye IGIHE ko kugeza ubu Inteko Nyarwanda y’Ururimi n’Umuco ifite ikigega cy’amagambo ibihumbi 97 akoreshwa mu myuga inyuranye aho kigenda gikurwamo amagambo ashyirwa mu nkoranyamagambo. Yongeyeho ko kugeza ubu hamaze kwandikwa inkoranyamagambo zivuga ku binyabuzima: umuntu n’ibimera, ivuga ku magambo akoreshwa mu bucamanza n’iy’ubuhinzi n’ubworozi izasohoka mu mwaka utaha. Ati “Umuco dusangiye uraturanga, ururimi rwacu rukaduhuza.”"
2,imikino,sport,http://muhabura.rw/amakuru/sport/article/amagare-abanyarwanda-batatu-mu-rutonde-rw-abazatorwamo,Amagare:Abanyarwanda batatu ku rutonde rw’abazatorwamo umukinnyi w’umwaka muri Afurika," Abari mu kanama gashinzwe gutegura irushanwa rya La Tropicale Amissa Bongo, batangaje urutonde rw’abakinnyi 15 bazatoranywamo umukinnyi w’umwaka mu mukino w’amagare muri Afurika hazamo abanyarwanda batatu. Kuri uru rutonde rw’abakinnyi 15 bashyizwe ahagaragara, harimo abanyarwanda batatu ari bo Areruya Joseph, Mugisha Samuel na Bonaventure Uwizeyimana. Uyu musore Areruya Joseph wegukanye irushanwa rya La Tropicale Amissa Bongo, akanitwara neza mu marushanwa atandukanye muri uyu mwaka, ni umwe mu bahabwa amahirwe yo kwegukana iki gihembo cyatangiye mu mwaka wa 2012. Ni mugihe aba basore b’abanyarwanda aribo Areruya Joseph na Mugisha Samuel bahoze bakinana muri Dimension data bari mu bitwaye neza uyu mwaka wa 2018. Urutonde rw’abakinnyi 15 rwatangajwe  ARERUYA Joseph (Rwanda – Delko-Marseille) 
 CISSE Isiaka (Ivory Coast) 
 DE BOD Stefan (South Africa – Dimension Data for Qhubeka) 
 GHEBREIGZABHIER Amanuel (Eritrea – Dimension Data) 
 HENDRICKX Clint (South Africa – Bike Aid) 
 IMPEY Daryl (South Africa – Michelton-Scott) 
 KAMZONG Clovis (Cameroon) 
 KIPKEMBOI Salim (Kenya – Bike Aid) 
 KUDUS Merhawi (Eritrea – Dimension Data) 
 LAGAB Azzedine (Algeria – GSP) 
 MUGISHA Samuel (Rwanda-Dimension Data for Qhubeka) 
 MULUBRHAN Henok (Eritrea) 
 REGUIGUI Youcef (Algeria- Sovac) 
 SORGHO Mathias (Burkina Faso) 
 UWIZEYIMANA Bonaventure (Rwanda) Yanditswe na Habarurema Djamali"
12,ibidukikije,environment,http://www.igihe.com/ibidukikije/article/minisitiri-biruta-yashimye-uruhare-rwa-banki-ya-kigali-mu-rugamba-rwo-kugira,Minisitiri Biruta yashimye uruhare rwa Banki ya Kigali mu rugamba rwo kugira igihugu gitoshye," Yabigarutseho kuri uyu wa Gatandatu tariki 2 Ugushyingo 2019, mu muganda udasanzwe wo gutera ibiti bivangwa n’imyaka mu Murenge wa Rweru mu Karere ka Bugesera muri gahunda ya Banki ya Kigali yo gutera amashyamba, ibiti bivangwa n’imyaka n’imbuto. Banki ya Kigali yafatanyije n’ikigo mpuzamahanga cy’amashyamba, ishami ry’u Rwanda (ICRAF-Rwanda), mu gutubura imbuto no guhugura abaturage bazafasha bagenzi babo mu kubungabunga no kwita kuri ibi biti. Mu muganda wo kuri uyu wa Gatandatu, mu Kagari ka Nemba, hatewe ibiti ibihumbi 61, ku buso bungana na hegitari 16. Ibiti byatewe birimo ubwoko bwa Grevillea (bibazwamo imbaho), Gracidea (bikurura umwuka), Calliandra na Leucaena. Umuyobozi w’Akarere ka Bugesera, Mutabazi Richard yavuze ko iyo umuntu arebye amateka y’u Rwanda nyuma ya Jenoside yakorewe Abatutsi mu 1994, ibiti byo muri aka karere byangijwe bitwikwamo amakara byaje gutuma mu 2000, akarere kaba ubutayu. Yakomeje agira ati “Byagize ingaruka ku baturage bacu murabizi bamwe baranasuhutse ariko Leta yahise ishaka icyakorwa ishyira imbaraga mu gutera amashyamba. Igikorwa cy’uyu munsi tunashimira Banki ya Kigali yatanze iyi nkunga, ni kimwe n’ibindi bigomba gukomeza gukorwa biri mu rwego rwo kugira ngo tugire Bugesera itoshye.” Minisiteri y’Ibidukikije mu Rwanda igaragaza ko u Burasirazuba bufitemo amashyamba make aho na Bugesera iri mu turere tudafite amashyamba akwiriye. Imbuto z’ibiti biri gutuburirwa i Bugesera ari nabyo byatewe uyu munsi zirimo izavanwe mu mahanga, aho Banki ya Kigali ariyo yatanze ubushobozi bwo kugura izi mbuto n’amahugurwa yahawe abafashamyumvire. Umuyobozi Mukuru wa Banki ya Kigali, Dr Diane Karusisi yavuze ko nubwo batanga serivisi z’imari ariko bagomba kureba niba n’abaturage bafite imibereho myiza, ari nayo mpamvu bahisemo gutanga umusanzu mu kurengera ibidukikije ariko hanibandwa ku biti byagirira akamaro abaturage. Ati ""Twarabitangiye mu myaka ishize i Gatsibo na Nyagatare ariko uyu mwaka twaje i Bugesera, ni akarere keza ariko iyo ureba mu misozi ya hano ubona nta biti bihari. Ibi biti ni ibyanyu, mugomba kubyitaho ku buryo uyu murenge wanyu uzatera imbere."" Muri rusange Banki ya Kigali imaze gutera ibiti bigera ku bihumbi 500. Intego ni ugutera ibigera kuri miliyoni ariko hibandwa mu bice by’Iburasirazuba. Dr Karusisi yakomeje ati “Turashaka gukorana namwe abaturage dutera ibiti ku buryo mu bihe biri imbere nta bibazo by’imvura cyangwa amapfa n’imirire mibi bizongera kuba muri aka karere n’ahandi hose hari ibi bibazo. ” Mu 2011, Guverinoma y’u Rwanda yihaye intego ko mu 2020, ubuso bungana na 30%, buzaba buteyeho amashyamba, naho mu 2030 bukaba bugeze kuri hegitari miliyoni ebyiri mu 2030, hagamijwe kurengera urusobe rw’ibinyabuzima. Minisitiri Biruta avuga ko ibi bidashobora kugerwaho hatabayeho imbaraga z’abafatanyabikorwa by’umwihariko abikorera, aho yatanze urugero rwiza rwa Banki ya Kigali yatangiye kugira uruhare muri uru rugamba. Yavuze ko igice kinini cya Bugesera ari ubutaka bwiza kandi bwera ariko bwakwera neza bukanatanga umusaruro habayeho kubungabunga amashyamba. Ati ""Aka karere karera neza , ariko kakwera kurushaho gateweho amashyamba. Ibyo birasaba gukomeza gufatanya kandi birashoboka. Mu 2000, aka karere kari kabaye ubutayu ariko ubu imvura yaragarutse nubwo idahagije. Bababwiye mwe nk’abaturage ko aya mashyamba turi gutera ari ayanyu mukwiye kuyitaho mukayabungabunga.” Minisitiri Biruta yashimye abafatanyabikorwa barimo BK avuga ko Mu 2015 yafatanyije na leta gutera ibiti mu Karere ka Gatsibo aho kuri ubu ishyamba rimeze neza. Yakomeje agira ati “Ibyakozwe na BK bigaragaza uruhare rw’abikorera mu kurengera ibidukikije. Dufatanyije na BK muri Bugesera ubushize twafatanyije I Gatsibo, ngaho ibaze ibigo by’imari byose biri mu Rwanda, buri kimwe cyafashe Akarere kamwe urumva byagenda bite? Turagira ngo dufatanye twubake u Rwanda rutoshye."" Banki ya Kigali ntabwo yatanze ibiti bivangwa n’imyaka gusa ahubwo hari n’imbuto zirimo avoka, amapapayi ndetse n’imyembe. Ni mu gihe kandi gahunda ya leta ari uko nibura buri rugo rwo mu Rwanda rugira ibiti bitatu by’imbuto. Umwe mu baturage bo muri uyu Murenge wa Rweru witwa Tuyizere , yavuze ko bazakomeza gufatanya n’abaturage gukomeza kubungabunga ibi biti. Yagize ati ""Ibi biti bitewe uyu munsi tuzabibungabunga kandi bitugirire akamaro ari ukutubyarira ifumbire n’imbuto ziribwa. Kuva aho dutangiye gutera ibiti bivamgwa n’imyaka by’umwihariko imbuto byagabanyije imirire mibi mu miryango yacu.” Ubuyobozi bwa Banki ya Kigali bwongeye kandi kwibutsa abaturage bo mu Karere ka Bugesera by’umwihariko abahinzi dore ko bagera ku bihumbi 32, kugana gahunda ya ‘Ikofi’ yashyiriweho abahinzi by’umwihariko. Ubu buryo buheruka kwiyongeraho serivisi y’imari ya IKOFI yatangijwe na Banki ya Kigali muri Gicurasi uyu mwaka, ifasha umuhinzi kubitsa amafaranga, kubikuza, kuyohereza ku buntu mu Rwanda, kwishyura imbuto n’inyongeramusaruro, ubwiteganyirize bwa ‘Ejo Heza’ n’ibindi."
12,ibidukikije,environment,http://www.igihe.com/ibidukikije/inyamaswa/article/inzovu-zisaga-ibihumbi-20-ziricwa-buri-mwaka-muri-afurika,Inzovu zisaga ibihumbi 20 ziricwa buri mwaka muri Afurika," Ibi byagarutsweho mu nama nyunguranabitekerezo yabereye mu karere ka Musanze kuri uyu wa 23 Ugushyingo 2017, ihuje abacunga umutekano, abakozi bashinzwe kurengera ibidukikije n’abakora mu nzego za leta, yateguwe n’Ikigo cy’Igihugu cy’Iterambere(RDB)ku bufatanye n’Umuryango urengera inyamaswa zo mu gasozi(Rwanda Wildlife Conservation Association). Iyi nama yari igamije kungurana ibitekerezo ku kurwanya  ibyaha byo gushimuta no gucuruza inyamaswa by’umwihariko imisambi yo mu Rwanda, inkura n’inzovu zikunze kwibasirwa haba ku rwego rw’igihugu mu Karere no ku rwego mpuzamahanga no kureba uburyo ibyaha nk’ibi bihanwa. Umunyakenyakazi, Dr. Winnie Kiiru umaze imyaka isaga 25 mu bikorwa byo kurengera ubusugire bw’inyamaswa,wari witabiriye iyi nama, yemeza ko igitiza umurindi ba rushimusi harimo ibikoresho biciriritse ku barinda inyamaswa ndetse n’amategeko adakarishye ahana ibi byaha. Yagize ati “Hagomba gushyirwaho uburyo bwose abarinzi bagira ibikoresho bikomeye, urugero usanga ba rushimusi bateye parike bafite imbunda zikomeye, indege n’imodoka zikaze ariko abarinzi bo bafite inkoni cyangwa amabuye. Murumva izi mbaraga ntizahangana n’aba ba rushimus;hari n’aho usanga amategeko ahana ibi byaha adakaze kurusha inyungu aba bashimuta baba bifuzamo, ibi bikwiye kuranduka kuko mu Rwanda byarashobotse.” Umuyobozi w’Ishami rishinzwe gucunga imishinga iterwa na leta muri RDB, Felix Siboniyo ni umukozi w’ikigo cy’igihugu cy’iterambere RDB yemera ko koko amategeko ahari hari igihe usanga atanga icyuho cyane ku kubungabunga ibidukikije. Ati “Hagomba kubaho amategeko yihariye niba mu Rwanda inzovu ziri gucika ni ngombwa ko habaho amategeko yihariye azirengera mu gihe zabonetse kugira ngo zororoke.” Akomeza avuga ko udashobora kugira ubukerarugendo utarengeye ibidukikije kandi udashobora no kurengera ibinyabuzima utagamije iterambere ry’abantu. Ati “Kugira ngo tubigereho hakenewe ubufatanye bwimbitse hagati y’inzego zose kuko nubwo mu Rwanda parike zicunzwe neza, hanakenewe ubukangurambaga muri rubanda, ku bakora ku bibuga by’indege, ku mipaka n’abashinzwe umutekano kugira ngo tugire ubukerarugendo buteye imbere.” Kuri ubu habarurwa inzovu ziri hagati y’ibihumbi 20 na 30 zicwa buri mwaka muri Afurika hagamijwe kuzikuraho amahembe yazo akoreshwa mu bugeni inyinshi zikaba ari izo muri Kenya, Botwana na Afurika y’Epfo. Abitabiriye iyi nama basabwe ko buri wese yaba ijisho ry’igihugu mu kurwanya ubushimusi n’ubucuruzi bunyuranyije n’amategeko harengerwa inyamaswa cyane cyane izigenda zikendera. Abitabiriye iyi nama bari baturutse mu bihugu bya Kenya, Malawi, Uganda, Tanzania Repubulika Iharanira Demokarasi ya Congo n’u Rwanda rwayakiriye. U Rwanda rwashoye imbaraga mu bikorwa byo kurengera inyamaswa; urugamba rwo gufasha amatsinda ashinzwe gukumira ishimutwa ry’inyamaswa no gukorana n’inzego zitandukanye mu gukurikirana, gutanga amakuru no kugeza mu butabera abakora ibyaha byo kuzishimuta rurakomeje."
9,umuco,culture,http://www.igihe.com/umuco/ibitabo/article/ababyeyi-barasabwa-guteganya-amafaranga-yo-kugurira-abana-babo-ibitabo,Ababyeyi barasabwa guteganya amafaranga yo kugurira abana babo ibitabo," “Ushaka guhisha Umunyafurika arandika”, iyi ni imvugo ikunze gukoreshwa n’abantu benshi bagaragaza ko gusoma inyandiko zitandukanye bitari mu muco w’abatuye uyu mugabane. Leta y’u Rwanda yashyizeho gahunda zitandukanye zigamije gukangurira Abanyarwanda kugira umuco wo gusoma no kwandika. Imwe muri izo ni imurikabitabo ry’Igihugu rihuza abantu bose bahuriye mu ruganda rw’igitabo, abanditsi, amazu asohora ibitabo, ababigurisha n’abibugura. Iri murika bitabo ngarukamwaka ryatangiye kuva mu wa 2017, rizatangira tariki 20 rirangire tariki 22 Gicurasi 2019 aho rizajya ribera muri parikingi ya stade Amahoro. Umuyobozi w’agateganyo w’Inkoranyabitabo y’Igihugu, Nyirabahizi Beata, yabwiye IGIHE ko mu gusoza iri murika, hazaba inama igamije kwigira hamwe uburyo abanditsi b’ibitabo byababyarira inyungu. Ati “Tuzaganira ku buryo igitabo gishobora kugurishwa, kubyara imirimo mu gihugu cyacu. Kuko turashaka ko uyu mutungo w’ubwenge mu by’ukuri na wo winjiza amafaranga, uteza imbere igihugu, ugira uruhare mu iterambere ry’Igihugu cyacu.”
Nyirabahizi yasabye ababyeyi kugira uruhare mu gukundisha abana babo gusoma no kwandika, babagurira ibitabo bitandukanye nk’uko babagurira ibindi bakenera. Ati “Tukaba tunabasaba ko bagira uruhare mu guteza imbere uru ruganda rw’igitabo, batoza abana babo kwandika ku buryo aba bakuru bandika bazagira abasimbura. Batoze abana kujya mu masomero nibagera mu rugo babasomere ibitabo bapange muri gahunda zabo kubagurira ibitabo nk’uko babagurira ibindi. Kugira ngo bagaburire ubwonko bwabo.” Ibitabo bizamurikwa harimo ibyanyuze mu nzu zisohora ibitabo [publishing houses], ibitabo banditse mu Kinyarwanda bivuga ku muco no ku mateka y’u Rwanda byemejwe n’Inteko Nyarwanda y’Ururimi n’Umuco n’ibindi byemejwe na CNLG mu gihe byaba bivuga kuri Jenoside yakorewe Abatutsi cyangwa se ibyemejwe na CHENO mu gihe byaba bivuga ku ntwari. Nta mubare uzwi w’abanditsi b’ibitabo bari mu Rwanda ariko abari mu rugaga rwabo bagera kuri 40."
14,urukundo,relationship,http://muhabura.rw/amakuru/urukundo/article/iyo-ukunda-umuntu-urukundo-rw-agahararo-wowe,Menya ibimenyetso biranga urukundo rw’agahararo," Iyo ukunda umuntu urukundo rw’agahararo, wowe uba wumva umukunda nyabyo kimwe n’uko urukundo rw’ukuri na rwo rujyana n’ibyiyumviro. 
 Urubuga www.topsante.fr ruvuga ko urukundo ari amayobera kandi kuruhishura by’ukuri bitoroha gusa, ngo hari ibintu by’ingenzi wagenderaho ukamenya niba umuntu agukunda urukundo rw’ukuri cyangwa urw’agahararo. 1.Uru rukundo ruba rushingiye gusa ku byo umuntu yashimye ku wundi bigaragara inyuma 
2. Urwo rukundo rutuma umuntu atabona aho undi afite intege nke n’ibyiza (...) Iyo ukunda umuntu urukundo rw’agahararo, wowe uba wumva umukunda nyabyo kimwe n’uko urukundo rw’ukuri na rwo rujyana n’ibyiyumviro. Urubuga www.topsante.fr ruvuga ko urukundo ari amayobera kandi kuruhishura by’ukuri bitoroha gusa, ngo hari ibintu by’ingenzi wagenderaho ukamenya niba umuntu agukunda urukundo rw’ukuri cyangwa urw’agahararo. 1.Uru rukundo ruba rushingiye gusa ku byo umuntu yashimye ku wundi bigaragara inyuma 2. Urwo rukundo rutuma umuntu atabona aho undi afite intege nke n’ibyiza afite rukabikabiriza. 3. Uru rukundo rugereranywa n’akazu kubakishije umucanga gusa kuko rutaramba cyangwa ngo rumare igihe: rurashyuha, rukamenyekana henshi ariko rurangira vuba. Aha ngo ukunda umuntu nyuma y’ukwezi wabona undi umurusha ibyo wakurikiye kuri we ukaba uramuretse wagukiye wa wundi. 4. Iyo havutse akabazo gato hagati y’abakundana, uru rukundo ruhita ruhagarara, mbese urukundo rw’agahararo ntiruzi kwihangana. 5. Uru rukundo rutangira kandi rukemeranwaho nta gihe cyo gutekereza kibayeho, rufatiraho, kandi nta gihe cyo kumenyana rugira. 6. Urukundo rw’agahararo ruba rufite impamvu ariko zishingira cyane ku ku kwikunda. 7. Urukundo rw’agahararo rugendera ku marangamutima y’abandi ntirwigera rwifatira icyemezo. 8. Urukundo rw’agahararo rubuza amahoro. Kuko ruba rwarakurikiye imimerere igaragara inyuma nk’uburanga cyane cyane, imyambarire n’ubutunzi. Iyo ibyo byose uwari wabikurikiye atakiri kubibona kuri mugenzi we atangira kubura amahoro yibaza uburyo agiye kwishakira abandi babifite ndetse anibaza uko agiye kuruvamo n’uwo utakiri kumugaragarira nka mbere. 9. Urukundo rw’agahararo nta kuri rugira, ruriyoberanya, rurirarira. Guhishanya biraruranga,urufite ntiyigera yumva yakwiyereka mugenzi we uko ari, ahora yirata ibyo afite n’ibyo adafite yaba imitungo, imibereho n’amateka y’ubuzima akurikije uko abona mugenzi we, nubwo ashobora kuba amwibeshyaho. 10. Uru rukundo rw’agahararo nta ntambwe rutera n’iyo rwayitera ruba rugira ngo rwigerere kuri bimwe mu byo rwakurikiye nk’ubutunzi cyangwa se igitsina. Aha ni hamwe ukunda azajya akosereza mugenzi we nabimubwira yumve ntacyo bimutwaye, nta mbabazi yamusaba cyangwa ngo yihatire kwihana iryo kosa ubutazarisubira. Naramuka amusabye imbabazi ntazabikorera kuko yumva yahemukiye mugenzi we, ahubwo azazimusabira kugira ngo icyo amutezeho atagihagarika. Yanditswe na Niyomugbo Albert/Muhabura.rw
"
3,ubukungu,economy,http://www.igihe.com/ubukungu/ishoramari/article/amazon-igiye-kugura-imigabane-ya-miliyari-ebyiri-z-amadorali-muri-airtel,Amazon igiye kugura imigabane ya miliyari ebyiri z’amadorali muri Airtel," Ibiganiro byo kugura imigabane ya Bharti Airtel ntibiragera kure, ariko abasesenguzi bavuga ko bigenze uko impande zombi zibyifuza, byazamura cyane ubukungu bw’ikoranabuhanga ry’u Buhinde. Biteganyijwe ko ubwumvikane bw’ibi bigo bushobora gutuma imigabane ingana na 5% ya Bharti Airtel ijya mu maboko ya Amazon Inc. hashingiwe ku buryo isoko rihagaze muri iyi minsi. Bharti Airtel iri ku mwanya wa gatatu mu bigo bitanga serivisi z’itumanaho mu Buhinde igaragaza guhangana gukomeye hagati yayo n’ikigo cya mbere cya Reliance Jio. Abantu batifuje ko imyirondoro yabo ijya ahagaragara babwiye Reuters ko uburyo Reliance Jio yakoresheje kugira ngo ibe iyoboye ibindi bigo by’itumanaho mu Buhinde na Bharti Airtel yabushobora. Ku ikubitiro Amazon yari yifuje kugura imigabane iri hagati ya 8-10% ya Bharti Airtel. Gusa ngo kuko ibiganiro bikiri mu itangira […] bishoboka ko n’amasezerano yahinduka cyangwa agaseswa. Amazon iteganya ko yahita ireba ubundi buryo bujyanye no guhererekanya amafaranga bwazajya bufasha abakiliya ba Bharti Airtel kubona ibicuruzwa byayo bibahendukiye. Umuvugizi wa Amazon yanze kugira icyo avuga kuri aya makuru, kuko ikigo ahagarariye kitatangaza amakuru ajyanye n’ibyo bazakora cyangwa batazakora mu gihe kiri imbere. Gusa itangazo ryasohowe na Bharti Airtel rivuga ko isanzwe ikorana n’ibigo by’ikoranabuhanga bitandukanye bishaka kugeza ibicuruzwa byabyo na serivisi bitanga ku bakiliya. Imigabane ya Bharti Airtel ku isoko ry’imari n’imigabane, kuri uyu wa Kane, tariki ya 4 Kamena 2020 yazamutseho 6% nyuma yo gutangazwa kw’amakuru y’ibiganiro hagati yayo na Amazon. Mu byumweru bitandatu bishize ikigo cya Jio gihanganye na Bharti cyabonye miliyari 10 z’amadorali kiyakuye mu bashoramari barimo na Facebook. Alphabet Inc ya Google na yo iri gushaka uburyo bwo gushora imari muri Vodafone Idea ya kabiri mu Buhinde mu gutanga serivisi z’itumanaho. Amazon iri kwirukira ku isoko ry’ikoranabuhanga mu Buhinde bitewe no kuba riri kwaguka cyane kuko umubare w’abatuye iki gihugu uri kwiyongera, ukaba ugeze kuri miliyari 1,3. Amazon iteganya gushora miliyari 6,5 z’amadorali mu bikorwa byo gucururiza kuri internet, ndetse ngo ikaba izoroherwa no gukoresha internet ya Bharti ku giciro gito mu gihe ibigo byombi bizaba byemeranyije amasezerano byifuza. Mu Ukuboza 2017 nibwo Bharti Airtel ibarizwamo Airtel Rwanda yaguze imigabane yose ya Sosiyete y’Itumanaho ya Tigo Rwanda ibarizwa muri Millicom International Cellular SA. Amasezerano y’ubugure yasinyiwe i New Delhi mu Buhinde, yahaye Airtel Rwanda kwegukana 100% by’imigabane yose ya Tigo Rwanda. Bharti Airtel ni ikigo gikomeye ku Isi mu bijyanye n’itumanaho gifite abakiliya barenga miliyoni 403 mu bihugu 18 bya Afurika na Aziya gikoreramo."
1,politiki,politic,http://www.igihe.com/diaspora/article/kwibuka26-abanyarwanda-mu-bubiligi-bibutse-basaba-icyo-gihugu-gukomeza-guhana,"#Kwibuka26: Abanyarwanda bo mu Bubiligi bibutse, basaba icyo gihugu gukomeza guhana abakoze Jenoside"," Mu ijambo Ambasaderi w’u Rwanda mu Bubiligi, Amandin Rugira, yagejeje ku Banyarwanda n’inshuti z’u Rwanda bari bamukurikiye mu buryo bw’ikoranabuhanga, yafashe mu mugongo abarokotse Jenoside muri ibi bihe bitoroshye. Ni ibihe bitoroshye kuko ari ibihe bibuka ababo basabwa kuguma mu ngo mu rwego rwo kwirinda icyorezo cya Coronavirus, bishobora kubasubiza mu bihe bibi babayemo muri Jenoside, ubwo babaga bihishe abicanyi. Ambasaderi Rugira yagize ati “Mwabayeho mwihishe mu 1994 ngo mubashe kurokoka, uyu munsi mwisanze mu bihe nk’ibyo bituma mwibuka ako kababaro. Ntabwo bishoboka ko tubaba hafi kubera ibibazo bihari, gusa muri mu bitekerezo n’amasengesho yacu. Mwizere ko imbaraga zababashishije kuva muri Jenoside yakorewe Abatutsi, zizabafasha no kurenga ibi bihe bishya.” Yavuze ko nubwo imyaka 26 ishize Jenoside ibaye, urugamba rwo gushaka ubutabera ku bayikorewe rukomeje, abayikoze bagezwa mu nkiko. U Bubiligi ni kimwe mu bihugu bikibarizwamo benshi bashakishwa n’ubutabera n’abakekwaho guhakana no gupfobya Jenoside yakorewe Abatutsi. Umwaka ushize, Umunyarwanda Fabien Neretse yakatiwe n’Urukiko rwo mu Bubiligi igihano cy’imyaka 25 kubera ibyaha bya Jenoside yakorewe Abatutsi. Ni ubwa mbere mu mateka y’iki gihugu Umunyarwanda yari ahaniwe icyo cyaha. Ambasaderi Rugira yashimye ubwo bushake bw’u Bubiligi, asaba ko n’abandi bakekwaho ibyaha nk’ibyo bagezwa mu butabera. Muri Gicurasi umwaka ushize kandi u Bubiligi bwatoye itegeko rihana abantu bapfobya Jenoside yakorewe Abatutsi. Ambasaderi Rugira yasabye ko iryo tegeko rikurikizwa, ku buryo u Bubiligi butaba ubwihisho bw’abahakana Jenoside. Ati “Ni umusanzu ukomeye mu rugamba rwo kurwanya ihakana, niyo mpamvu dushimira u Bubiligi kandi tubushishikariza gukomeza gukurikiza iryo tegeko ryatowe muri Gicurasi 2019 rihana abahakana Jenoside yakorewe Abatutsi kugira ngo ubwo bwami bwiza bwoye kuba ubwihisho bw’abahakana Jenoside.” Rugira yasabye Abanyarwanda kuba hafi y’abarokotse Jenoside cyane cyane muri ibi bihe bitoroshye abantu bibuka bari mu ngo. Ati “Mu bihe bidasanzwe, haba hakenewe ingamba zidasanzwe, niyo mpamvu mbashishikariza kongera ingamba mu kwita ku bavandimwe barokotse Jenoside kuko gutekana kwabo mu mutwe, ni umutungo dukwiriye kurinda no kubungabunga.” Mu guha icyubahiro abazize Jenoside yakorewe Abatutsi, Ubuyobozi bwa Ambasade y’u Rwanda mu Bubiligi, ubwa Ibuka-Belgique n’ubw’Umuryango w’Abanyarwanda baba mu Bubiligi bashyize indabo ku nkingi ihagarariye imva y’abazize Jenoside."
7,ikoranabuhanga,technology,http://www.igihe.com/ikoranabuhanga/article/urugendo-rwa-ashish-thakkar-winjiye-mu-bucuruzi-ku-myaka-15-ubu-ageze-ku,"Urugendo rwa Ashish Thakkar winjiye mu bucuruzi ku myaka 15, ubu ageze ku ruganda rwa Mara Phones "," Idi Amin yabyutse atanga iminsi 90 bose bakaba bamuviriye mu gihugu. Hafi ibihumbi 50 by’abaturage bafite inkomoko muri Aziya barirukanwe. Abenshi bafashe inzira igana mu Bwongereza. Mu bahungiyeyo icyo gihe harimo Jagdish na Sarla ababyeyi b’umunyemari Ashish Thakkar washinze Mara Phones, uruganda rwa mbere rukora telefone muri Afurika, arushinga mu Rwanda. Igisekuru cya Thakkar cyavuye mu Burengerazuba bw’u Buhinde muri Leta ya Gujarat mu myaka ya 1890, kiza gutura muri Afurika y’Iburasirazuba. Nyuma yo kwirukanwa muri Uganda, ababyeyi ba Thakkar bagiye mu Bwongereza ari naho uwo munyemari yavukiye  mu mujyi wa Leicester mu 1981. Mu kiganiro yagiranye n’ikinyamakuru Le Point cyo mu Bufaransa, Ashish Thakkar yagize ati “Ndi igisekuru cya kane mu muryango wanjye guhera ugeze muri Afurika y’Iburasirazuba. Twubatse sosiyete ya Mara Group duhereye ku busa none ubu ni sosiyete y’icyitegererezo muri Afurika.” Umuryango wa Thakkar waje kuva  mu Bwongereza ugaruka muri Afurika y’Iburasirazuba, kuri iyi nshuro baza mu Rwanda. Muri Jenoside yakorewe Abatutsi mu 1994, byinshi mu byo uwo muryango wari umaze kugeraho byarasenywe basubira hasi cyane. Yavuye mu ishuri atangira ubushabitsi Ku myaka 15, nibwo Thakkar yatangiye ubucuruzi nyuma yo kugira amahirwe akabona inguzanyo y’amadolari 5000. Yagize ati “Ubwo ababyeyi banjye banyuraga mu byabaye muri Uganda, nari ntaravuka. Icyakora nyuma y’ibyo babayemo mu Rwanda nkumva n’ibyo babayemo mbere, byampaye imbaraga zo kugira icyo nkora.” Yahise ahagarika ishuri, atangira ubucuruzi hagati ya Dubai na Afurika y’Iburasirazuba. Ubucuruzi bwe nta bundi, kwari ukuzana ibikoresho by’ikoranabuhanga byakoreshejwe akabicuruza mu mujyi wa Kampala muri Uganda mu iduka rito ababyeyi be bari barashinze, dore ko baje gusubira muri Uganda bakahaba nk’impunzi. Mu byo yacuruzaga habaga harimo mudasobwa n’ibikoresho byose bijyana nazo, telefone n’ibindi. Ni ubucuruzi bwamuhiriye dore ko icyo gihe benshi batari bakamenye neza iby’ubucuruzi bw’ibikoresho by’ikoranabuhanga. Mu mwaka wa 2013, Thakkar yahuye n’umuherwe w’umunyamerika ufite inkomoko mu Bwongereza, Bob Diamond, akaba yarahoze ari mukuru wa banki ya Barclays. Bamaze kuganira bafatanyije gushinga Atlas Mara, sosiyete y’ishoramari mu mabanki ku mugabane wa Afurika. Mu gihe gito, abo banyemari babashije kubona miliyoni 325 z’amadolari, bahita bandikisha sosiyete yabo ku isoko ry’imari n’imigabane ry’i Londres. Ibintu byaje kugenda nabi, basanga ubyuryo binjiye mu kibuga cyo muri Afurika butaratekerejweho neza, maze batangira guhomba. Thakkar avuga ko kubera gufungura amashami mu bihugu badasobanukiwe neza imikorere, byabahombeje cyane kugeza ubwo ibikorwa bya sosiyete Atlas Mara biguye ku kigero cya 84 %. Ubu Atlas Mara iri mu biganiro byo kuguranisha imigabane yayo muri Equity Group yo muri Kenya. Icyo gihombo cyagarutsweho mu gitabo cya Ashish Thakkar yise ‘The Lion Awakes : Adventures in Africa’s Economic Miracle’. Muri icyo gitabo agira ati “Uko twafataga Afurika turi hanze yayo bitandukanye n’ibihabera. Kuhakorera ubucuruzi ni ibintu bigoye rwose.” Yakomeje agira ati “Sosiyete zo hanze y’umugabane zakomeje guhabwa ikaze muri Afurika, twe nka sosiyete nyafurika bikaturakaza. Ntabwo twitaga ku kuba tugiye gushinga ubucuruzi busa nk’ubw’uwo uvuye hanze y’umugabane nyamara ari we ufite amahirwe menshi.” “Nk’umugabane, ibikorwa byacu n’ubwinshi bihagaze neza. Dufite miliyari y’abaturage ariko turacyagabanyijemo ibihugu 54. Ni abantu mugomba gukorana ariko b’imico n’imyumvire bitandukanye.” Uyu mugabo avuga ko ibintu byarushijeho kuba bibi mu 2013 ubwo yatandukanaga n’uwahoze ari umugore we Meera Manek bikagera mu rukiko baburana imitungo. Uko yatangije uruganda rwa telefone zigezweho mu Rwanda Mu myaka mike, Ashish Thakkar yafashe umwanzuro wo gutangiza uruganda rwa mbere rukora telefone zigezweho ku mugabane wa Afurika. Abajijwe uko byaje, yagize ati “Icya mbere ni ukureba uko guhererekanya amafaranga binyuze kuri telefone bihagaze muri Afurika , no gutekereza amahirwe ari kuri uwo mugabane kubera ikoreshwa ry’ikoranabuhanga. Kuri ubu abanyafurika bagomba guhitamo hagati ya telefone ihendutse cyangwa telefone yujuje ubuziranenge. Hashingiwe ku kuboneka kwa internet ya telefone na porogaramu z’ingirakamaro, telefone igezweho ishobora gufasha mu guhanga imirimo kandi igateza imbere guhanga udushya.” Yongeyeho ati “Muri iryo hanga ry’umurimo no gukoresha ibyahanzwe, niko umugabane wa Afurika uba uri gutera imbere.” Uruganda rwa Mara Phones ruherereye mu cyanya cyahariwe inganda i Masoro mu karere ka Gasabo. Byafashe imyaka itanu kugira ngo Ashish Thakkar we na Bob Diamond babashe gutangiza imirimo yo kubaka urwo ruganda mu Rwanda, bafashijwe na Leta y’u Rwanda. Ni umushinga wa miliyoni 22 z’amayero. Urwo ruganda rufite ubushobozi bwo gukora telefone igihumbi buri munsi, nkuko byatangajwe na Eddy Sebera umuyobozi Mukuru w’urwo ruganda. Kugeza ubu urwo ruganda rusohora ubwoko bubiri bwa telefone, aribwo Mara X na Mara Z, bukoresha Android. Ni telefone zifite batiri zirambana umuriro n’ububiko bunini. Buri telefone iba ikozwe n’udukoresho tw’ikoranabuhanga dusaga igihumbi twose dukorerwa muri urwo ruganda. Ashish Thakkar avuga ko Mara Phones ari rwo ruganda rwa mbere muri Afurika rukora telefone ibiyigize byose byakorewe kuri uwo mugabane, mu gihe izindi nganda zisanzwe zo ziteranya ibyakorewe ahandi. Thakkar ati “U Burayi ntibukora telefone zigezweho, Leta Zunze Ubumwe za Amerika ntizikora telefone ndetse no mu Burasirazuba bwo hagati ntazo bakora. Dufate nka Apple ikorerwa mu Bushinwa, Samsung ni iyo muri Korea, Huawei ni iyo mu Bushinwa.” Yongeyeho ati “Mara Phones ni inyafurika , ibyo bigaha amahirwe menshi abanyaburayi cyangwa abanyamerika bagira impungenge ku bijyanye n’ubutasi n’umutekano wabo. Nibura telefone zacu zifite uwo mwihariko.” Thakkar avuga ko bishimishije uburyo Guverinoma zo muri Afurika zagiye zihindura imyumvire muri iyi myaka ishize, zigaha rugari ivuka ry’ishoramari by’umwihariko muri Afurika yo munsi y’ubutayu bwa Sahara, aho Banki y’Isi igaragaza ko buri mwaka havuga sosiyete ziciriritse ibihumbi 500. Kugeza ubu muri Afurika hari izindi sosiyete ziteranya telefone zigezweho nka Elikia muri Congo, Kunfabo ya Fadima Diawara muri Guinée na Nile X zikorwa na sosiyete yo mu Misiri ya Sico. Icyakora ibigize izo telefone zose bikorerwa mu Bushinwa ku nkunga y’icyo gihugu. Abajijwe uko bazahangana n’izo telefone nshya zihendutse muri Afurika, Thakkar yagize ati “Biroroshye kubizana muri Afurika ariko dutekereje gutyo nta na kimwe twazikorera ubwacu. Afurika igomba gutekereza guhanga ibyayo kuko mu gihe uri kwigana iby’abandi, muba mukiri inyuma cyane.” Kuba barahisemo u Rwanda, Ashish Thakkar yavuze ko ari igihugu gikataje mu guteza imbere ibyakorewe muri Afurika kandi gifite amarembo akinguye ku  bashoramari. Ati “U Rwanda ubu rurajwe ishinga no guteza imbere ibyakorewe mu Rwanda. Ni igihugu giha ikaze ubucuruzi, gifunguriye amarembo umugabane wose hamwe na Guverinoma isobanukiwe ibiba hirya no hino ku isi n’ubuyobozi bwiza. Ni igihugu gishaka kuba igicumbi cy’ikoranabuhanga, birigaragaza hose.” Uyu munyemari yagaragaje ko telefone za Mara Phones zoherezwa mu bihugu 53. Muri byo, inyinshi zigurishwa mu Budage, u Butaliyani, muri Leta Zunze Ubumwe za Amerika no mu Bufaransa. Thakkar avuga ko bashaka  ko telefone za Mara Phones zigaragara mu maduka menshi acuruza telefone. Mara Group yafunguye urundi ruganda rumeze nk’urw’i Kigali i Durban muri Afurika y’Epfo. Inzozi za Ashish Thakkar ni ugukomeza guteza imbere ibijyanye n’ikoranabuhanga, akagira uruhare muri Afurika n’isi muri rusange."
3,ubukungu,economy,http://www.igihe.com/ubukungu/ubucuruzi/article/uruganda-rwa-kinazi-rwasabye-abantu-kwita-ku-buziranenge-igihe-bagiye-kugura,Uruganda rwa Kinazi rwasabye abantu kwita ku buziranenge igihe bagiye kugura ifu y’ubugari," Tariki 7 Kamena buri mwaka, Isi yizihiza umunsi mpuzamahanga wahariwe ubuziranenge bw’ibiribwa, buri wese asabwa kugira uruhare mu guharanira ubwo buziranenge. Ishami ry’Umuryango w’Abibumbye ryita ku Buzima ku Isi, OMS, ritangaza ko ibiribwa bitujuje ubuziranenge bihitana abantu bagera ku bihumbi 420 buri mwaka. OMS igaragaza ko abana bari munsi y’imyaka itanu aribo bibasirwa cyane n’ibi biribwa, kuko abapfa bagera ku bihumbi 125 buri mwaka. Kugeza ubu imyaka umunani irashize uruganda rwa Kinazi rufite icyicaro mu Ntara y’Amajyepfo mu Karere ka Ruhango rugeza ifu ku banyarwanda n’abanyamahanga. Uru ruganda rusaba abantu gukomeza gukoresha ifu yarwo ariko banirinda izindi fu bashobora kugura kandi zitujuje ubuziranenge ku buryo byanabaviramo gupfa. Umuyobozi w’Uruganda, Mbabazi Christian, mu kiganiro yahaye IGIHE, yavuze ko kugeza ubu uru ruganda ruhagaze neza kuko rwakira umusaruro w’abaturage kuva mu bice bitandukanye by’Amajyepfo mu Turere dutanu, ariko ubu bageze no mu Burasirazuba mu Karere ka Bugesera, aho batangiye gukorana n’abaturage baho bakabagezaho umusaruro. Ati “Uruganda rufite ubushobozi bwo kwakira toni 120 z’umusaruro w’abaturage ku munsi murumva ko ari mwinshi, ibi byanatumye tuva mu Majyepfo tujya no mu Burasirazuba ariko dukomeje gukangurira n’ibindi bice by’igihugu guhinga imyumbati bakagemurira uruganda, kuko usanga uruganda rugikora ku kigero cya 35% gusa.” Ubuziranenge buhagaze gute? Mbabazi yavuze ko ku bijyanye n’ubuziranenge hari byinshi leta yakoze harimo gushyiraho ibigo bishinzwe ubwo buziranenge ku rwego rw’igihugu, ibi bikaba aribyo bigenzura ibyo bakora, bikaba ari nabyo bibaha ibyangombwa. Ati “Ibyo bigo byose bikorana na Minisiteri y’Ubucuruzi n’Inganda ku buryo bashobora no kuba baguhana mu gihe basanze ukora ibitujuje ubuziranenge cyangwa bakaba banagufungira.” “Nk’ubu mu gice cyacu cy’abakora ifu hari abandi usanga nabo bakora iy’imyumbati, twe nka Kinazi turi banini ariko hari abandi bato kandi badafite ibyo byangombwa. Abo iyo bakoze nta byangombwa cyangwa nta buziranenge nibwo usanga bakoze ibyo bashatse n’igiciro bakaba bakigira gito, ariko bikarenga aho kuko abantu barya ibintu bihumanye. Tujya tuganira na leta bakatubwira ko babikurikirana kandi nkeka ko uko ibintu biza bizagenda bikosoka.” Hari ibyago ku muntu warya ibitujuje ubuziranenge Mbabazi yavuze ko abantu bakwiye kujya bagenzura ifu bagiye kugura, bakareba niba yujuje ibisabwa ndetse ifite n’ibirango bitangwa n’Ikigo gishinzwe Ubuziranenge.’ Ati “Twebwe nk’uruganda ibyo dukwiye gukora turabikora no ku rwego rw’igihugu ni uko, hano mu ruganda dufite itsinda ku buryo nta kintu cyasohoka kitabanje kugenzurwa ko cyujuje ubuziranenge, icyo dusaba abantu ni ukurya ifu yacu ariko bakwiye kumenya ko ushobora kurya ibihumanye bikaba byakugiraho ingaruka.” Uru ruganda ruvuga ko nubwo rutarabona abantu barwiyitirira ariko hari bamwe bumva ko bashobora kuba bafata ifu ya Kinazi, bakayipfunyika mu bindi bipfunyiko byabo, bakaba bayigurisha ku mafaranga menshi mu mahanga kuko isanzwe ari nziza. Umuyobozi ushinzwe ubuziranenge muri uru ruganda, Ngabonzima Viateur, yavuze ko mu ruganda bagenzura isuku y’abantu, imashini n’ibindi byose. Ati “Ifu y’uruganda rwa Kinazi yahawe ikirango cy’ubuziranenge gitangwa n’Ikigo gitsura ubuziranenge, RSB, twanarenze imbibi ku buryo ifu yacu yemewe n’ikigo cy’Abanyamerika kigenzura ubuziranenge bw’ibiribwa, ubu ishobora gucuzwa ku isoko rya Amerika.” Umuyobozi ushinzwe umusaruro winjira muri uru ruganda, Rutagungira Eve Nicolas, we yavuze ko uruganda rukorana neza n’abaruzanira imyumbati, kuva rwatangira mu 2012. Kugeza ubu uruganda rwa Kinazi rufite isoko mu Rwanda no ku mugabane w’u Burayi, ibijya hanze bikaba biri ku kigero kirenze 40%, aho ruteganya no kwagura rukajya muri Amerika kuko naho hari isoko rinini. Uru ruganda rutangaza ko ifu yarwo idakorwamo ubugari gusa, ahubwo ishobora kuvangwa n’andi mafu igakorwamo keke, Capati, Pizza n’ibindi."
11,iyobokamana,religion,http://www.igihe.com/iyobokamana/amadini/article/nyuma-ya-kaminuza-abangilikani-barashaka-kubaka-ibitaro-na-stade-mu-rwanda,"Nyuma ya Kaminuza, Abangilikani barashaka kubaka ibitaro na Stade mu Rwanda"," Byangajwe kuri iki  Cyumweru mu gikorwa cyateguwe n’itorero Angilikani ry’u Rwanda  ryamurikiraga  abakiristo ku mugaragaro ibikorwa ryakoze mu mezi 18 ribonye umwepisikopi Mukuru mushya Dr Laurent Mbanda, igikorwa cyabereye kuri Katederali ya Diyosezi ya Gasabo. Umwepisikopi Mukuru  w’Itorero Angilikani ry’u Rwanda Dr.Laurent Mbanda yavuze ko ubwo yarahiriraga  inshingano nshya   tariki  ya 10 Kamena 2018 yemeye  ibikorwa azakora mu gihe cy’imyaka itanu bikubiye mu nkingi eshanu zirimo  ivugabutumwa,kwigisha abakozi b’itorero banatangiza Kaminuza y’abangilikani , gushyira imbaraga mu burezi bahereye mu marerero n’ibindi. Dr Laurent Mbanda yavuze ko  mu gihe cy’amezi 18  itorero rimaze gukora  byinshi birimo kubaka Kaminuza y’Abangilikani i Kabuga izatangira muri  Mutarama 2020, kubaka icumbi ry’Umwepisikopi Mukuru i Kibagabaga  no kubaka amashuri y’amarerero   mu gihugu hose asaga 400. Mu bindi bikorwa Angilikani imaze gukora harimo kuba   ryujuje Katederali  y’igihugu i Kibagaba  ,ubu bakaba  bari no kubaka inzu z’ubucuruzi zizaba zuzuye  mu ntangiriro ya 2020 . Musenyeri Dr.Laurent Mbanda yatangarije abakristo ko usibye ibyo bimaze gukorwa ubu bagiye gutangiza imishinga mishya  irimo  kubaka  ibitaro muri Gasabo  i Bumbogo  n’ibindi  bibiri    hanze ya Kigali ,gutangiza ikigo cy’imari ( Anglican Church Sacco),kubaka ikigo cy’ubukerarugendo  cyizajya kigisha amateka y’ububyutse i Gahini, gutangiza ikigo cy’ubushakashatsi  ku bibazo abaturage bahura nabyo i Kabuga no kubaka Stade Mpuzamahanga  i Kabuga  izajya yakira imikino yose ,ibi byose  bikazatangira gushyirwa mu bikorwa  umwaka utaha Minisitiri w’ubutegetsi bw’igihugu,  Prof. Shyaka Anastase  yashimiye itorero ry’Abangilikani ku bikorwa bari gukora bijyanye n’icyerekezo cy’igihugu mu iterambere,  avuga ko nka Leta bashimishijwe n’umushinga  wo kubaka kaminuza izajya itegura abapasiteri. Yanashimye by’umwihariko imbaraga itorero ryagaragaje mu kubaka amashuri y’inshuke  arera abana mu gihugu hose, avuga ko bari gusubiza umuhigo igihugu cyihaye wo  kubaka uburezi bahereye hasi. Yagize ati “Ibi biragaragaza ko mufite abayobozi beza  kuko ibyo yadusezeranyije dutangiye kubibona mu gihe gito.” Minisitiri  Shyaka  yashimye  umuco mwiza wo kumurikira abakiristu ibikorerwa mu itorero  nk’ikimenyetso cyo gukora neza no  gukorera mu mucyo ,abizeza  ubufatanye. Itorero Angilikani ubu rifite diyosezi  11, mu gihe cyavuba bakaba bagiye gutangiza izindi ebyiri  arizo Kibuye na Nyaruguru."
1,politiki,politic,http://www.igihe.com/politiki/amakuru/article/uganda-ihera-he-ihakana-ko-idakorana-n-abashaka-guhungabanya-u-rwanda,Uganda ihera he  ihakana ko ikorana n’abashaka guhungabanya umutekano w’u Rwanda?," Yabivuze imbonankubone imbere y’abadipolomate b’abanyamahanga baba muri icyo gihugu, nyuma abisubiramo imbere ya kamera z’abanyamakuru baba ab’imbere mu gihugu na mpuzamahanga. Uwo mugabo yavuze ko nta kibazo igihugu cye gifitanye n’u Rwanda, ko ikibazo ari u Rwanda rwafunze imipaka, rukabuza abaturage kwambuka. Imvugo ya Kutesa yarakaje bamwe mu banyarwanda bakoresha imbuga nkoranyambaga zirimo na Twitter, maze bazifashisha bamugaragariza ibimenyetso simusiga byemeza ko igihugu cye kiri mu bikorwa bigamije guhungabanya umutekano w’u Rwanda. Hashize imyaka isaga ibiri abanyarwanda bafatwa bagafungirwa mu bigo bya Gisirikare muri Uganda, bagatotezwa abagize amahirwe bakarekurwa ari intere bakajugunywa mu Rwanda. Nta cyumweru gishira batajugunywe ku mupaka, ubuhamya bwabo bwagaragaye kenshi mu binyamakuru bitandukanye bivugira iyicarubozo  bakorewe ubwo babaga bari mu buroko. Kuba Kutesa yemeza ko igihugu cye nta we gikorana na we ushaka guhungabanya umutekano w’u Rwanda benshi babigaragaje nk’ikinyoma gikomeye no kwirengagiza ukuri no gukina ku mubyimba amagana y’abanyarwanda bafungiye ubusa muri icyo gihugu, bazizwa gusa ko banze kwifatanya n’umutwe w’iterabwoba wa Kayumba Nyamwasa, RNC, ufite intego zo guhungabanya umutekano mu Rwanda. Perezida Yoweri Museveni ni we wiyemereye ko aherutse guhura na Charlotte Mukankusi umwe mu bashinzwe dipolomasi muri RNC ndetse nyuma byamenyekanye ko uwo mugore yahawe Pasiporo ya Uganda azajya yifashisha mu bikorwa byo gushakisha inkunga no kwamamaza RNC hirya no hino ku isi. Abakoresha Twitter bibukije Minisitiri Kutesa ko Perezida Museveni adasiba guhura n’abayobora RNC ndetse by’ikimenyimenyi aherutse guhurira i Kampala na Kayumba Nyamwasa umuyobozi wa RNC, umutwe w’iterabwoba ubarizwa mu misozi ya Minembwe muri RDC no muri Uganda. Ubwo yari muri Uganda, Kayumba yagaragaye i Kampala muri hotel ihenze ari kumwe n’abakomando bakomeye b’umutwe udasanzwe mu gisirikare cya Uganda uzwi nka SFC. Mukankusi, Eugène Gasana, Tabaro,Ben Rutabana, Frank Ntwali n’abandi bayobozi muri RNC bahora i Kampala mu bikorwa byo gushakisha inkunga. Uganda yahaye ubutaka bwisanzuye inyeshyamba za RNC bwo gukoreraho ibikorwa byabo.  Ubwo butaka bukoreshwa nk’ibirindio byo kwinjirizamo  abarwanyi  bashya  ndetse  bugakoreshwa nk’ikibuga cy’imyitozo ya gisirikare. Uganda yashinze ibinyamakuru bisaga 30 byo kuri internet bigamije gukwirakwiza icengezamatwara rigaragaza nabi isura y’u Rwanda. Ibyo binyamakuru byibasira ubudasiba Perezida Kagame na Guverinoma ye. Ibyo bijyana no guha umwanya w’imbere abayobozi ba RNC mu binyamakuru bya Leta ya Uganda nka New Vision, maze bagaharabika abayobozi b’u Rwanda bigatinda. Igihamya gikomeye ko Uganda ikorana n’abashaka guhungabanya umutekano w’u Rwanda cyagaragajwe na Raporo y’impuguke za Loni yasohotse mu Ukuboza umwaka ushize. Yerekanye ko Uganda n’u Burundi, ari indiri yo gushakiramo abajya mu mutwe wa gisirikare ukorera muri RDC, mu kizwi nka P5, irwanya u Rwanda, aho RNC na FDLR ari abayigize bo mu rwego rwo hejuru. Abari abayobozi ba FDLR barimo La Forge Bazeye wavugiraga uwo mutwe na Lt. Col. Abega wari ushinzwe iperereza mbere yo koherezwa mu Rwanda bari bafashwe n’ingabo za Congo bavuye muri Uganda mu biganiro byari bigamije ku bahuza na RNC ngo banoze umugambi wo guhungabanya u Rwanda. Hejuru y’ibi bihamya, benshi bibaza impamvu Minisitiri Kutesa atinyuka akavuga ko ntaho igihugu cye gihuriye n’ibikorwa byo gufasha abashaka guhungabanya umutekano w’u Rwanda."
4,ubuzima,health,http://kigalipost.com/Umukecuru-Zula-Karuhimbi-warokoye-Abatutsi-barenga-100-muri-Jenoside.html,"
Umukecuru Zula Karuhimbi warokoye Abatutsi barenga 100 muri Jenoside, yatabarutse
"," Ku myaka 109 y’amavuko, umukecuru Zula Karuhimbi wari umuyoboke w’idini ya Islam, wabaye ikimenyabose kubera ubwitange budasanzwe bwamuranze mu gihe cya Jenoside yakorewe Abatutsi mu 1994, yitabye Imana. Ni inkuru yatangiye kuvugwa ku mugoroba wo kuri uyu wa 17 Ukuboza 2018 aho bivugwa ko nyakwigendera yazize uburwayi. Zula Karuhimbi yahawe igihembo na erezida wa Repubulika, Paul Kagame nk’umurinzi w’igihango. Mu 2009 ni bwo uyu mubyeyi yahawe umudari w’ishimwe kubera ubutwari yagaragaje muri Jenoside ndetse yubakiwe inzu mu karere ka Ruhango mu murenge wa Ruhango ho mu kagari ka Musamo. Mu 2015, Ubuyobozi bw’Umuryango w’Abayisilamu mu Rwanda (RMC) nabwo bwahembye Karuhimbi kubera uruhare mu kurokora Abatutsi barenga 100. Karuhimbi yakoresheje amayeri atangaje mu kurokora Abatutsi bahigwaga bari bahungiye iwe, aho avuga ko yashyiraga igisura n’isusa mu nzu ye, akanabisiga ku bikuta by’inzu ngo birye interahamwe zashakaga abantu yahishe ndetse akanababwira ko abateza Nyabingi, bigatuma bahunga badakoze umugambi mubisha wabagenzaga."
5,imyidagaduro,entertainment,http://kigalipost.com/T-I-asuzumisha-ubusugi-bw-umukobwa-we-w-imyaka-18-buri-mwaka.html,"
T.I. asuzumisha ubusugi bw’umukobwa we w’imyaka 18 buri mwaka
"," Umuraperi Clifford Joseph Harris Jr. uzwi nka T.I yatangaje ko buri mwaka ajyana umukobwa we kwa muganga gusuzumisha ko akiri isugi. Ibi yabitangarije mu kiganiro ’Ladies like us’ ubwo yabazwaga niba kugeza ubu yari yaganiriza umukobwa we ubu ufite imyaka 18 y’amavuko ku byerekeranye n’ubuzima bw’imyororokere ndetse n’imibonano mpuzabitsina. Mu gusubiza iki kibazo, T.I yavuze ko ibyo babiganira cyane ndetse ko ikirenze kuri ibyo, buri mwaka bajya kwa muganga gusuzumisha ko umukobwa akiri isugi. Ati ""Ntitwabiganiriyeho gusa ahubwo tujya no kwa muganga buri mwaka kureba ko akiri isugi.""

 Umukobwa wa T.I. Deyjah Harris, akoreshwa ikizamini gisuzuma ubusugi buri mwaka  T.I yavuze ko ibi babitangiye ubwo umukobwa we yuzuzaga imyaka 16 y’amavuko, ndetse akaba yaranamusinyijishe urupapuro rumuhesha uburenganzira rwo kumenya uko ubuzima bwe buhagaze, ibi bikamuhesha uburenganzira bwo guhabwa icyemezo cyemeza ko umukobwa we ari isugi buri mwaka.

 T.I. n’abakobwa be  Ibi ntibyavuzweho rumwe cyane cyane ku mbuga nkoranyambaga, aho benshi bashinja T.I kuba umubyeyi w’umunyagitugu ndetse ko ahohotera umukobwa we, amukoza n’isoni mu bantu, bituma n’umukobwa we ahita areka kumukurikirana (unfollow) ku mbuga nkoranyambaga zose.

 Deyjah ntagikurikirana se ku mbuga nkoranyambaga "
3,ubukungu,economy,http://www.igihe.com/ubukungu/article/depite-mutesi-yasabye-ko-kwizigamira-mu-rwanda-byagirwa-itegeko,Depite Mutesi yasabye ko kwizigamira mu Rwanda byagirwa itegeko," Yabisabye kuri uyu wa Kane tariki 21 Gicurasi ubwo Minisitiri w’Imari n’Igenamigambi yagezaga ku Nteko Ishinga Amategeko imitwe yombi imbanzirizamushinga y’ingengo y’imari y’igihe giciriritse hamwe n’imibare y’ikigereranyo cy’ingengo y’imari ya 2020/2021-2022/2023. Minisitiri Dr Uzziel Ndagijimana yavuze ko Guverinoma izakomeza gushishikariza abaturage kwitabira ikigega ‘Ejo Heza’, imwe muri gahunda z’igihe kirekire ziha buri Munyarwanda wese uko amikoro ye angana, uburyo bwo kwizigamira bworoshye buzamugirira akamaro. Uretse Ejo Heza, Ndagijimana yavuze ko hari n’ikindi kigega cy’ubwizigame cyitwa Rwanda National Investment Trust Ltd (RNIT) Iterambere Fund gitanga ubundi buryo bwo kuzigama butari igihe kirekire cyane ariko bwunguka. Depite Mutesi Anita yavuze ko ubukangurambaga bwo kwizigama ari bwiza ariko ko hakenewe ko ubwizigame ku banyarwanda biba itegeko cyane ku bakorera imishahara. Ati “Mu by’ukuri umuco w’abanyarwanda wo kwizigamira uragoye cyane, ntekereza ko kwizigamira bibaye itegeko cyane cyane ku bahembwa umushahara n’iyo bakurwaho akantu gato ariko hakagira ikintu umuntu yizigamira, byaba byiza.” Isuzuma ryakozwe n’ikigo FinScope mu 2016, ryagaragaje ko abanyarwanda basaga 86 % by’abakuze bakorana n’ibigo by’imari, ni ukuvuga abagera kuri miliyoni 5.1. Icyakora umwaka ushize, Minisiteri y’imari n’igenamigambi yagaragazaga ko ubwizigame mu Rwanda bukiri munsi ya 15 % by’umusaruro mbumbe w’igihugu, mu gihe rwari rwiyemeje ko muri 2020 ubwizigame bw’abaturage buzaba bungana na 20 % by’umusaruro mbumbe. Minisitiri Ndagijimana yavuze ko hari ibindi bitekerezo byagiye bitangwa mbere bisaba ko kwizigamira bigirwa itegeko, gusa ngo nta mwanzuro wigeze ufatwa. Ati “Ibiganiro byagiye bibaho kuri iki kibazo ariko nta mwanzuro wa nyuma urafatwa. Kugeza ubu abantu barakangurirwa kuzigama ku bushake bakanoroherezwa ariko abantu bakomeza kungurana ibitekerezo niba ubu buryo bwafasha abanyamishahara kuba bagira ikintu bazigama gihoraho.” Ikigega RNIT Iterambere Fund kimaze kujyamo ubwizigame busaga miliyari 11 Frw mu gihe muri Ejo Heza hamaze kujyamo asaga miliyari ebyiri. Ibihugu byose byateye imbere ni ibifite umubare munini w’abaturage bakorana na za banki n’ibindi bigo by’imari ku buryo byorohera igihugu kumenya uko ubukungu buhagaze no kumenya ahakiri icyuho ngo gikurweho. U Rwanda rufite intego yo kuzamura ubukungu bwarwo bukava ku rwego rw’ibihugu bikennye rukagera mu biyingayinga ibikize mu 2035 no kugera mu bikize mu cyerekezo cya 2050."
3,ubukungu,economy,http://www.igihe.com/ubukungu/ubucuruzi/article/imodoka-nini-zica-ku-mupaka-wa-rusumo-zariyongereye-mu-minsi-icumi-ishize,Imodoka nini zica ku mupaka wa Rusumo zariyongereye mu minsi icumi ishize," Izi modoka ziyongereye nyuma yaho tariki ya 04 Gicurasi abashoferi bo muri Tanzania bari bigaragambije bakabuza imodoka zigana mu Rwanda kurenga ahitwa Benako. Imvano y’iyi myigaragambyo ngo ni uko u Rwanda rwari rwateguye uburyo abashoferi b’amakamyo baturuka hanze bajya bagarukira ku mupaka batinjiye mu gihugu, imodoka zabo zigatwarwa n’abandi bakazigeza aho zipakururira, hirindwa coronavirus. Abanya-Tanzania ntabwo babyakiriye neza kuko bahise birara mu bashoferi b’abanyarwanda barabahohotera bafunga umuhanda w’ahitwa Benako bihagarika urujya n’uruza rw’imodoka nini kugeza ubwo amakamyo 1000 yari azanye ibicuruzwa mu Rwanda yari yaheze muri Tanzania. Tariki ya 15 Gicurasi 2020, itsinda ry’u Rwanda n’irya Tanzania bagiranye ibiganiro mu buryo bw’ikoranabuhanga bemeza guhita bakuraho uburyo bwo guhinduranya abashoferi ku mupaka wa Rusumo. Bemeje ko ibicuruzwa bizajya bipakururirwa ku mupaka uretse amakamyo atwaye ibicuruzwa byangirika n’atwaye ibikomoka kuri peteroli. Komiseri ushinzwe gasutamo mu Kigo cy’Igihugu cy’Imisoro n’Amahoro RRA, Uwamariya Rosine yabwiye IGIHE ko muri iyi minsi icumi bakiriye amakamyo 2843, amenshi akaba yari yaraheze Benako. Ati “ Kubera ya minsi 14 yashize abashoferi ba Tanzania barigaragambije byatumye imodoka zitinda ahantu hitwa Benako, mu gihe zigiye kwinjira rero zinjiriye rimwe nibyo byateye ubwinshi bw’imodoka nyinshi mu gihe cy’iminsi mike.” Komiseri Uwamariya yakomeje avuga ko inyinshi zaje zitwaye ibicuruzwa by’u Rwanda byari bitegerejwe muri iriya minsi 14 yashize abanya-Tanzania baranze kuzirekura.  Ati “ Mbere imodoka twakiraga zari munsi ya 200 none muri iyi minsi twakiraga imodoka nyinshi hari nubwo twakiriye 470 umunsi umwe. Ubu serivisi zose za gasutamo turi kuzitangira hano mu birometero birindwi uturutse ku mupaka kugira ngo turinde abantu icyorezo cya Coronavirus.” Yavuze ko ahimuriwe gasutamo hari n’abaganga bafite ibikoresho bihagije byo gupima aba bashoferi kuburyo ngo iyo hari ugaragayeho iki cyorezo yitabwaho nk’abandi barwayi bose. Mu birometero birindwi uvuye ku mupaka wa Rusumo niho hubatswe gasutamo ku buso bungana na hegitari 7.5. Iyi gasutamo ifite n’ububiko bw’ibicuruzwa bukoreshwa n’ibigo bizobereye muri ako kazi. Hari kandi amacumbi abashoferi bararamo mu gihe serivisi bari guhabwa zitararangira."
12,ibidukikije,environment,http://www.igihe.com/ibidukikije/article/ubushakashatsi-bwagaragaje-ko-isi-iri-mu-kaga-kubera-ubushyuhe-bukabije-buri,Ubushakashatsi bwagaragaje ko Isi iri mu kaga kubera ubushyuhe bukabije buri kwiyongera," Raporo y’ubwo bushakashatsi yatangarijwe mu nama ikomeye y’Umuryango w’Abibumbye yiga ku mihindagurikire y’ikirere ubwo Umunyamabanga mukuru, Antonio Guterres yahamagariraga ibihugu kongera ingamba zo kugabanya ibyuka bihumanya Ikirere. Raporo “Ishimangira ko hagomba gushyirwaho ingamba zihamye zo guhangana n’ikibazo cy’ubushyuye n’ingaruka zikomeye z’imihindagurikire y’Ikirere”. Impuzandengo y’ubushyuhe bwaranze Isi hagati ya 2015 na 2019 igaragaza ko kugeza ubu ariyo myaka itanu igiye kurangwa n’ubushyuhe bukabije mu mateka y’Umubumbe w’Isi, nkuko byagaragajwe n’iyo raporo. Igaragaza ko “Ubu ubushyuhe bwazamutseho 1.10C ugereranyije na mbere y’iterambere ry’inganda hagati y’imyaka ya 1850 na 1900 na 0.20C z’ubushyuhe ugereranyije no kuva 2011 kugeza 2015”. Umuyobozi mukuru w’Itsinda rirwanya umwuka wa Karubone (anti-carbon group E3G), Tom Burke, yabwiye Al Jazeera ko ikibazo kiri kwiyongera kurusha uko abantu babitekereza. Ati “Ndatekereza ko ibyago biri kwiyongera bivuze ko dufite igihe gito cyo gukemura icyo kibazo kurusha uko tubitekereza. Ni ukuvuga ngo niba dushaka kurandura imihindagurikire y’Ikirere tugomba guhagarika gutwika ibinyabutabire byohereza ibyuka bihumanya ikirere.” Mu cyumweru gishize, Guterres yavuze ko Isi iri gutatanya imbaraga ashingiye kuri iyo raporo igaragaza icyuho kiri hagati y’ibisabwa n’ibiri gukorwa. Mu 2018 umwuka uhumanya ikirere, CO2 wiyongeyeho 2% bihita bigeza ku mubare wo hejuru mu mateka ungana na Toni miliyari 37. Igiteye impungenge ni uko nta bimenyetso bigaragara byo kugera ku ntego yo gutangira kugabanyuka kw’ibyo byuka byoherezwa mu kirere. Amasezerano y’i Paris yo mu 2015 agaragaza ko ibihugu byiyemeje gushyiraho ingamba zo kugabanya izamuka ry’ubushyuhe kugeza nibura kuri 20C cyangwa 1.50C kuko aribyo bishobora guhagarika izamuka ry’ubushyuhe mu buryo buhamye. Gusa ubwo bushakashatsi bwatanze umuburo uvuga ko nubwo buri gihugu cyagera kuri iyo ntego, ubushyuhe buzazamuka kuva kuri 2.90C kugera kuri 3.40C. Kandi nabyo kugira ngo bishoboke ni uko Ibihugu byakuba gatatu umuvuduko biri kugenderaho ubu bishaka kugera kuri 1.50C."
2,imikino,sport,http://muhabura.rw/amakuru/sport/article/ubwongereza-bunyagiye-nigeria-ibitego-8-1,Ubwongereza bunyagiye Nigeria ibitego 8-1," Kuri uyu wa 9 Ugushyingo, rutahizamu wa Newcastle United, Adam Armstrong yihereranye abanyanigeriaya abakubita ibitego bitatu mu munani batsinze mu mukino wabo wa mbere mu irushanwa mpuzamigabane ry’abatarengeje imyaka 20 riri kubere muri Koreya y’Epfo. Ni itsinda ririgukinira kuri Suwon World Cup Stadium, rikaba ririmo Ubwongereza, Nigeria Koreya y”epfo na Iran. Ibitego by’ubwongereza byatsinzwe na Taylor Moore ku munota wa19, Adam Armstrong 20, 27, 70, Dominic Solanke 25, Callum Connolly 46 na Patrick Roberts 49, 87. Yanditswe na Lucky van Rukundo/Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/davido-yihakanye-umwana-we-w-imfura-bitungura-abantu,Davido yihakanye umwana we w’imfura bibabaza umugore we wa mbere," David Adedeji Adeleki uzwi cyane mu muziki nka Davido, umuhanzi ukorera muzika mu gihugu cya Nigeria aherutse kwibaruka umwana wa kabiri Hailey wavukiye muri Leta Zunze Ubumwe z’Amerika ku mugore we wa kabiri Amanda, ibintu bitashimishije umugore we wa mbere Ayomide Labinjo na gake. {}"
5,imyidagaduro,entertainment,http://www.igihe.com/imyidagaduro/article/producer-holybeat-wo-muri-the-mane-yatawe-muri-yombi-kubera-ibiyobyabwenge,Producer Holybeat wo muri The Mane yatawe muri yombi kubera ibiyobyabwenge," Amakuru agera kuri IGIHE ava mu nshuti za hafi z’uyu musore avuga ko yafatiwe mu karere ka Kicukiro ari kumwe n’inshuti ze, bakaba bakurikiranyweho gukoresha ibiyobyabwenge. Uyu musore acumbikiwe kuri sitasiyo ya Polisi ya Kicukiro nk’uko byanahamijwe n’Umuvugizi wa RIB, Marie Michelle Umuhoza wemereye IGIHE ko uyu musore yatawe muri yombi akurikiranyweho icyaha cyo gukoresha ibiyobyabwenge. HolyBeat izina rye ryazamutse cyane ubwo yakoreraga ibijyanye n’umuziki muri Urban Record aho yavuye yerekeza muri The Mane muri 2019. HolyBeat yinjiye muri Studio ya Urban Record mu mwaka wa 2018 ubwo bayifunguraga ku mugaragaro. Yakoranye n’iyi studio imishinga itandukanye y’indirimbo ariko by’umwihariko indirimbo yamamaye cyane mu zo yakoze ni “Nta Kibazo” yari ihuriyemo abahanzi benshi ariko mu by’ukuri ari iya Urban Boys. HolyBeat yinjiye muri The Mane abisikana na Li John wari usezerewe muri iyi sosiyete ifasha abahanzi ibarizwamo Marina, Queen Cha na Kelvin Mbanda."
5,imyidagaduro,entertainment,http://muhabura.rw/amakuru/imyidagaduro/article/chris-brown-yatabawe-n-ijwi-ry-imana-ubwo-amashitani-yari,Chris Brown yatabawe n’ijwi ry’Imana ubwo amashitani yari yamuteye- “benshi mu rujijo”," Icyamamare muri muzika kuri iyi Si dutuyeho Chris Brown yemeye ku mugaragaro ko arambiwe gukorera amashitani ndetse anahamya ko aherutse guterwa n’imyuka mibi hanyuma ijwi ry’Imana rikamuvugiramo ubuzima bwe burokoka ubwo.
 Aya ni amagambo yanditse abinyujije ku rukuta rwe rwa Twitter uyu muhanzi Chris Brown yagize ati: Iyo wumva urambiwe na *** by’imyuka mibi ishaka kukwangiriza ubuzima ariko akenshi uzajya wumva ijwi ry’Imana riza imbere rikuvugiremo nta muntu n’umwe uzi ngewe ibyo mba nkora umunsi ku munsi usibye Imana yange niyo mpamvu ariyo izanamfasha kuba nakwikiza abanteza iyo myuka mibi yose” Yakomeje avuga ati usanga abenshi batiyumvisha uburyo umuntu akora nk’ibyo dukora kubw’imbaraga zisanzwe ariko nzi neza ko Roho yange izahora mu maboko y’Uwiteka Imana ndetse nzakomeza ngaragare uko mu mbona ariko nanone sinzarekeraho ku ririmba kabone n’ubwo benshi bakekako mbikoreshwa n’imyuka mibi, ariko ubusanzwe baravuga ngo “wowe ba umugabo.” Ibi byatumye benshi bavuga ko aya magambo y’uyu muhanzi yaba afitanye isano n’umuryango wa Illuminate ndetse na Anti Christ bisanzwe bizwi ko uyu muhanzi ari umwe mu babarizwamo ndetse akaba yavuze aya magambo mu rwego rwo kubihakana.

Yanditswe na Akayezu Snappy/Muhabura.rw"
11,iyobokamana,religion,http://muhabura.rw/amakuru/iyobokamana/article/tanzania-abakirisitu-gatorika-bahinduriwe-umunsi,TANZANIA:Abakirisitu Gatorika bahinduriwe umunsi basengeraga ho," Mugihugu cya Tanzania  abayoboke bitorero ry’Abagaturika basabwe kuza senga kw’isabato cyangwase kuwagatandandu tariki 24 Ukwakira 2015 kugira ngo hatazagira umuntu uzitirwa nogusenga bika mubuza kwitorera umukuru w’igihugu mu matora ateganyijwe kuri 25 Ukwakira 2015 hazaba ari kucyumweru. Muri iki  gihugu cya Tanzania hatanzwe uburenganzira kubapadiri bose n’insengero zabo  muri icyo gihugu kuzasenga kuwa gatandatu (ku Isabato ku bemera amahame y’idini y’Abadivantisite b’umunsi wa karindwi) azaba ari  tariki 24 Ukwakira 2015 ubwo nyine ni mu rwego rwo kugirango kucyumweru tariki 25 Ukwakira 2015 kugirango abayoboke babo bazabone umwanya uhagije wokwitorera  umukuru w’igihugu, ndetse n’Abadepite  hamwe na njyanama z’uturere. Nkuko tubikesha ikinyamakuru kitwa MTANZANIA. Kibivuga   ko ibingibi byatangajwe n’umunyamabanga w’inama nkuru ya bepiskopi muri Tanzania (TEC) Musenyeri  SEVERIN Niwemugizi, musenyeri Niyomugizi  yasabye ko buri basenyeri bagomba kubikoragutyo  bamenyesha  aba padiri  yuko  abayoboke babo bazasenga kuwagatandatu. Ikindi nuko yasabye abayoboke bitorero gaturika kujya ba kurikirana abakandida babo mugihe biyamamaza  kugirango bumve imigabo n’imigambi baba fitiye, bityo bazitorere abayobozi  baba nogeye. Yashoje avugako bakomeza gusaba Imana Izabafashe Ibahe amahoro  murikigihe cyokwiyamamaza kwa bakandida , umunsi wa matora  nanyuma y’amatora   abakandida n’Abaturage  bazakire ibyavuye mumatora n’umutimamwiza  kugirango barusheho kugira ubumwe n’amahoro  mugihugu cyabo. Tubibutse ko amatora mugihugu cya Tanzania ateganyijwe kuba kuri 25 Ukwakira 2015  hazaba ari kucyumweru,  Mubakandida  bahabwa amahirwe murayo matora ni  John  Magufuri  guturuka mu Ishyaka riri kubuyobozi ( CCM) Chama Chama Mapinduzi. Hamwe na Edward Rowasa wavuye muriryo shaka rya CCM, akajya muri CHADEMA, Chama chakidemokrasia na Maendereo. Yanditswe na Bagabo John/Muhabura.rw"
1,politiki,politic,http://www.igihe.com/twinigure/ubibona-ute/article/kurekura-abanyarwanda-9-b-inzirakarengane-ni-intangiriro-nziza-ariko-museveni,Kurekura Abanyarwanda icyenda b’inzirakarengane ni intangiriro nziza ariko Museveni akeneye gukora ibirenzeho," Basabye Uganda kutarekura gusa Abanyarwanda bafungiye muri Gereza n’inzu z’ibanga za gisirikare ziri muri icyo gihugu ahubwo no kuzuza ibyo biyemeje mu masezerano ya Luanda ibihugu byombi byashyizeho umukono muri Kanama 2019, by’umwihariko ingingo ivuga ko Uganda igomba guhagarika gushyigikira imitwe y’iterabwoba igambiriye guhungabanya u Rwanda. Nyuma y’irekurwa ry’aba Banyarwanda icyenda, Umunyamabanga wa Leta muri Minisiteri y’Ububanyi n’Amahanga, Amb. Nduhungirehe Olivier, yavuze ko Uganda ikwiye kurekura amagana y’Abanyarwanda bagifungiyeyo no guhagarika gukomeza gushyigikira imitwe yitwaje intwaro irwanya u Rwanda. Ambasaderi w’u Rwanda muri Uganda, Frank Mugambage, yashimangiye ubu butumwa mu kiganiro yagiranye n’itangazamakuru ku wa 8 Mutarama 2020, asaba Minisitiri w’Ububanyi n’Amahanga wa Uganda, Sam Kutesa, ko n’abandi barekurwa. Ikintu gikomeje kugaruka muri iri cengezamatwari riyobya rinyuzwa mu bitangazamakuru bya Uganda ni uko igihe cyose Guverinoma y’u Rwanda yakomeje kugaragaza ibi bibazo n’ibindi bisa bireba umubano warwo na Uganda, rwabikoze mu mucyo ku buryo busesuye. Mu kiganiro n’itangazamakuru Minisitiri w’Ububanyi n’Amahanga wa Uganda, Sam Kutesa, yashatse kuyobya uburari, ashaka ku gutsimbarara ko Abanyarwanda nabo atari shyashya kandi ko kubarekura ari umwanzuro wafashwe ku nyungu za politiki. Mu by’ukuri nk’Umunyamategeko, Minisitiri Kutesa yakagombye kuba yari abizi ko nta guverinoma cyangwa ubucamanza bufunga abantu imyaka itatu nta kuburanishwa niba koko atari ibya politiki. Uretse ko n’abahohotewe muri iki kibazo bari abaturage b’ikindi gihugu b’inzirakarengane badafite aho bahuriye na politiki. Ikirenze kuri ibyo Minisitiri ku bwende yavanze ikibazo asaba u Rwanda narwo kugira icyo rukora ku ruhande rwarwo. Nta na kimwe gihari cyo kugirwamo uruhare, mu gihe u Rwanda rutigeze rufunga Umunya-Uganda n’umwe uretse no kuba rwabakorera iyicarubozo, baracyakora ibikorwa byabo hano nta muntu n’umwe ubabangamiye. Nibyo koko Uganda buri gihe yagiye ishaka gushyiraho urujijo, igerageza gushyira ubu bushyamirane mu ishusho y’umwanzuro wa Guverinoma y’u Rwanda wo kugira inama abaturage bayo kutajya muri Uganda aho CMI yabatangijeho ibihe byo kubahiga. Mu kiganiro n’abanyamakuru cyabereye i Kigali ku wa 8 Mutarama 2020, Minisitiri w’Ububanyi n’Amahanga, Dr Vincent Biruta, yatangaje ko igihe guverinoma izaba yanyuzwe n’uko Uganda yahagaritse gufunga no gukorera iyicarubozo inzirakarengane z’Abanyarwanda iki cyemezo kizakurwaho. Ku rundi ruhande muri Kampala, Ambasaderi w’u Rwanda Mugambage Frank, mu kiganiro n’itangazamakuru cyateguwe na Minisitiri w’Ububanyi n’Amahanga wa Uganda yasabye ubuyobozi bwa Uganda gukemura ikibazo cy’imitwe y’iterabwoba ifashwa ikanashyigikirwa n’ubutegetsi bwa Kampala. Nk’uko nabigaragaje mbere ibi si bishya ku Rwanda, guhangana n’ibibazo nk’ibi ndetse no gukorana na buri wese wari witeguye gufasha kubikemura. Mu myaka 25 ishize, igihugu cyahuye n’ibibazo bisa nk’ibi ndetse n’ibibirenze ahanini bitewe na Guverinoma ya Uganda. Nibyo koko hari inzira byakemuwemo zishobora gufasha guharura inzira niba koko Uganda ikomeje mu gushaka igisubizo kirambye. Ku wa 4 Nyakanga 2001, ikinyamakuru cya Leta ya Uganda ‘New Vision’ cyasohoye inkuru ku rupapuro rubanza igira iti ‘Kigali yaburiye Cols Mande, Kyakabale”, nyuma y’umwaka abasirikare bakuru ba Uganda bavuye mu gihugu, bahunze itotezwa rya guverinoma bambuka baza mu Rwanda. Isubira mu itangazo ryakorewe i Kigali, The New Vision yarongeye itangaza ko Guverinoma y’u Rwanda yemeye kwinjira kw’aba basirikare. Mu by’ukuri ibyavuzwe n’u Rwanda byashimangiraga ko abagambanyi bo muri UPDF bari kwemererwa kuguma mu gihugu ari uko bemeye ko batazajya mu bikorwa na bimwe bya politiki birwanya igihugu cyabo cy’amavuko. Afurika y’Epfo yakoze ibisa n’ibyo byatangiye kubahirizwa kuva tariki ya 1 Mutarama 2020 ariko n’ubundi u Rwanda rwari rwarerekanye inzira mu myaka hafi 20 ishize. Abayobozi bo muri Uganda bari barashishikarijwe gusaba ubuhungiro mu Rwanda, nyuma y’uko agatsiko k’abahoze ari abasirikare b’u Rwanda, bafashijwe n’abayobozi b’i Kampala kwinjira muri Uganda aho batangirije ibikorwa byo guhungabanya u Rwanda, bafashijwe na CMI n’izindi nzego zishinzwe umutekano mu gihugu. Gusa ubwo abasirikare ba UPDF bivumburaga, urukweto rwari ku rundi ruhande na Kampala yasabwe guhagarika ubufasha yageneraga abo basirikare b’Abanyarwanda badafite ubwenge ndetse ibashakira n’ibindi bihugu bibakira, nk’uko u Rwanda rwari rwarabikoze ku basirikare ba Uganda bari barahunze. U Rwanda nta mutwe n’umwe w’Abanya-Uganda wifuza guhungabanya igihugu cyabo rufite ku butaka bwarwo, nta n’uwo rwigeze. N’abagerageje gushaka ubuhungiro hano, mu myaka nka 20 ishize ntibigeze bahamara igihe kuko Guverinoma y’u Rwanda yahise ako kanya ibashakira uko boherezwa i Burayi. Ni ku bw’ibyo, igihe kigeze ngo Guverinoma ya Uganda ntihagarike gusa ubufasha n’inkunga yageneraga RNC na FDLR, n’indi mitwe y’iterabwoba igambiriye gutera u Rwanda ahubwo ishake n’ibindi bihugu byakwimurirwamo abayobozi bayo, bahawe uburenganzira bwo gukoresha ubutaka bwabyo mu gutoza no gutegura abahoze batera u Rwanda, nk’uko byagenze vuba aha mu Ukwakira 2019 mu Kinigi, mu Karere ka Musanze aho abantu 14 b’inzirakarengane bishwe."
12,ibidukikije,environment,http://www.igihe.com/ibidukikije/article/hari-kwigwa-uko-hakorwa-amacupa-ashobora-kubora-mu-mwaka-umwe,Hari kwigwa uko hakorwa amacupa ashobora kubora mu mwaka umwe," Iki gitekerezo gishyizwe mu bikorwa byaba ari inkuru nziza ku kurengera ibidukikije ku Isi, aho amacupa ya pulasitiki akomeje kwiyongera ari ko yangiza ibidukikije haba ubutaka, inyamaswa zo mu Nyanja n’ibindi. Avantium yatangaje ko hari ibigo bikora inzoga byatangiye gushyigikira uwo mushinga nk’Uruganda rwa Carlsberg. Umuyobozi Mukuru wa Avantium, Tom van Aken, yavuze ko bizeye ko ibigo bikomeye mu gukora ibikoresho byo muri pulasitiki bizabiyungaho vuba bagateza imbere icyo gitekerezo. Ibigo bikomeye nka Coca-Cola na Danone nabyo byagaragaje ko bishyigikiye uwo mushinga mu rwego rwo kugabanya umubare w’amacupa ya pulasitiki akorwa mu bikomoka kuri peteroli. KuIisi hose buri mwaka hakorwa amacupa ya pulasitiki agera kuri miliyoni 300, agira uruhare mu iyangirika ry’ibidukikije. Aya macupa iyo ajugunywe mu nyanja ashobora kumara imyaka n’imyaka atarabora. Amacupa azajya akorwa na Avantium bivugwa ko azaba afite ubushobozi bwo kubika neza ibinyobwa birimo ikinyabutabire cya CO2. Igerageza ryakozwe rigaragaza ko ayo macupa akozwe mu bimera ashobora kubora mu mwaka umwe mu gihe ashyizwe mu kimoteri, naho yajugunywa imusozi akamara indi myaka mike. Biteganyijwe ko biramutse bigenze neza amacupa ya mbere yaba yagejejwe ku isoko bitarenze umwaka wa 2023."
5,imyidagaduro,entertainment,http://muhabura.rw/amakuru/imyidagaduro/article/zari-hassan-yahishuye-ku-mugaragaro-umubano-we-na-diamond,Zari Hassan yahishuye ku mugaragaro umubano we na Diamond nyuma yo gutandukana," Zari Hassan wahoze ari umugore wa Diamond Platnumz, yahishuye uburyo umubano wabo wakomeje kuzamba nyuma yo gutandukana, ashinja Diamond kwirengagiza inshingano z’ababyeyi. Mu kiganiro kirekire Zari aherutse kugira na Ayo TV yamusuye aho atuye muri Afurika y’Epfo, yagarutse ku mubano we na Diamond nyuma yo gutandukana. Uyu mugore w’abana batanu barimo babiri ba Diamond Platnumz, yahishuye ko uyu mugabo yashatse ko bongera kubana bagakora ubukwe, ariko undi akamubera ibamba kuko yari yarananiwe kwihanganira ingeso ye y’ubushurashuzi. Ati “Yarambwiye ati ‘reka dukore ubukwe ducecekeshe abavutuga’ ndamubwira nti ‘Nasibu ikibazo si ugukora ubukwe nawe, ikibazo ni wowe ubwawe. Nubwo twakora ubukwe ntuhinduke ntacyo byahindura. Urabyara, urasambana sinzi na Tunda na buri wese muri Tanzaniya none urashaka ko dukora ubukwe?” Zari yavuze ko abitse umurundo w’ubutumwa Diamond yamwoherereje amusaba ko basubirana ku buryo yiteguye kubwerekana aramutse abihakanye. Nubwo Diamond yasabaga Zari ko basubirana ngo yanashakaga ko azana umwana yabyaranye na Hamisa Mobeto bakamurerana n’abandi, ibintu uyu mugore atakozwaga na gato. Ati “Yarambwiye ngo arashaka guhuriza hamwe abana ndamubwira nti ‘ntabwo ndakira ibikomere bw’ibyo wankoreye, ntushobora kuza unsindagiraho umwana wabyaranye n’undi mugore’.” Zari yavuze ko amaze guhakanira Diamond yahise agira uburakari bukomeye bituma anasubika kwitabira ibirori byo kwizihiza isabukuru y’imyaka ibiri y’umukobwa wabo Tiffah. Baraye mu nzu imwe ukubiri Mu mwaka ushize hari ubwo Diamond yaraye mu rugo rwe ruri muri Afurika y’Epfo ari naho Zari abana n’abana be, abantu batangira gutekereza ko baba basubiranye. Zari yavuze ko icyo gihe nta rukundo na ruke yari agifitiye Diamond ku buryo yimutse mu cyumba cye akajya kurarana n’abana. Ati “Hari ubwo yari avuye mu gitaramo muri Namibia aca mu rugo, icyo gihe yerekanye amafoto ari mu cyumba cyanjye, abantu baravuga ngo basubiranye. Yaraje muharira icyumba cyanjye ku bwo kumwubaha njya kurara mu cyumba cya Tiffah.” Mu kumwereka ko atakimukunda, Zari yanze kumutekera araburara, ndetse bunakeye ngo ntiyigeze amubirwa na mwaramutse. Ati “Bari bavuye gufata amashusho bagera mu rugo nka saa ine z’ijoro. Nta biryo byari bahari kandi bari bashonje, umutima urankomanga ko nari kuba nabatekeye ariko nduvuga nti ‘ntawe unshima’.” Kuva icyo gihe kugeza n’ubu ntabwo bongeye kubonana cyangwa se ngo bavugane no kuri telefone. Diamond yanze gutanga indezo nk’umubyeyi Yavuze ko baheruka kubona amafaranga aturutse mu ntoki ze ubwo yamuhaga ibihumbi $2000 kugira ngo bategure isabukuru y’umukobwa wabo mukuru Tiffah. Mu mvugo irimo uburakari Zari yanyomoje Diamond ujya uvuga ko atanga indenzo, avuga ko nta mugabo umurimo. Ati “Abana bafite umushoferi wabo, bariga, bambara imyenda yo mpeshyi n’itumba, turasohoka mu mpera z’icyumweru, nta n’isoni bigutera nk’umugabo ? Ubwo bahamagara abagabo nawe ukazamo? Uri umubyeyi nyabaki?” Zari yavuze ko inzu Diamond yaguze muri Afurika y’Epfo badateze kuyimuha kuko ari iy’abana babyaranye. Diamond yagiye ashaka ko abana be bajya kumusura muri Tanzania ariko ntibyakunda bitewe n’ukutumvikana. Niyomugabo Albert/MUHABURA.RW"
1,politiki,politic,http://www.igihe.com/diaspora/article/abitabiriye-imurikagurisha-rya-iltm-cannes-basangijwe-amahirwe-y-ubukerarugendo,Abitabiriye imurikagurisha rya ILTM-Cannes basangijwe amahirwe y’ubukerarugendo ari mu Rwanda (Amafoto)," ILTM-Cannes ni imurikagurisha riri mu yo ku rwego ruhambaye abera mu Bufaransa, ahahurira ibigo bikomeye bikora muri uru rwego biturutse mu mfuruka zose z’Isi. U Rwanda rwitabiriye ILTM (International Luxury Travel Market) ruhagarariwe na RDB n’ibigo icyenda byigenga  byaturutse  mu rw’Imisozi 1000. Bigizwe n’amatsinda ahagarariwe na Manzi Kayihura (Thousand Hills Africa), Robert Gakimbiri (Primate Safaris), Daniel Ndizeye (Akagera Aviation), Elise Milenge (Charleston Tours), David Rutikanga ( Songa Africa), Eloisa Barberis Canonico (Volcanoes Safaris), Roberto Viviani (Wilderness Safaris), Simon Bruce Miller (Uber Luxe Safaris) na Bonita Mutoni (One&Only). RDB nk’ikigo kigenzura, kikanareberera hafi ibikorwa by’ubukerarugendo cyari gihagarariwe na Kageruka Ariella na Ndandali Philbert. Mu gusoza iri murikagurisha rishyirwaho akadomo kuri uyu wa 5 Ukuboza 2019, RDB yasangiye abaryitabiriye amahirwe y’ubukerarugendo ari mu Rwanda n’uko igihugu cyahanze uburyo bworohereza ishoramari ryabwo. Umuyobozi Mukuru w’Ishami ry’Ubukerarugendo no kubungabunga za Pariki muri RDB, Kageruka Ariella, yavuze ko imurikagurisha ryo ku rwego nka ITLM ari umwanya mwiza wo kwamamaza ibyo u Rwanda rukora mu bukerarugendo no kugaragaza ibishya ruteganya. Yagize ati “Yari inama yihariye yari yateguriwe u Rwanda gusa tugirana inama mbwirwaruhame tuganira na bagenzi bacu bakora mu bigo  by’ubukerarugendo mu bihugu bitandukanye by’Isi, twabasobanuriye byimbitse ibyo dufite byo kugaragariza abakerarugendo.’’ Yavuze ko abantu bahuye na bo ari abifuza cyane kumenya amakuru yerekeye u Rwanda. Yakomeje ati “Abantu benshi barakomeza kuduha ubuhamya bati u Rwanda ba mukerarugendo barakomeza kurushaka kubera uko mukora ubuvugizi naho mugeze. Ibi rero biratwongerera ibakwe ryo kurushaho kubashakira ibyiza no kunoza serivisi baza basanga kugira ngo u Rwanda rukomeze rureberwe muri iyo ndorerwamo.’’ Yashimangiye ko ubukerarugendo bugezweho ari bwa bundi buhindura ubuzima bw’uwafashe umwanya we agatembera. Ati “Ubukerarugendo burahinduka mu buryo abakerarugendo batakijya gusa gusura ahantu ahubwo bifuza ko n’aho hantu na bo habasigira ikintu cyubaka ubuzima bwabo mu mitekerereze cyangwa mu myumvire.’’ Abenshi mu basuye aho ibigo byo mu Rwanda byamurikiye serivisi bitanga abenshi babazaga amakuru ajyanye n’ibiciro cyangwa ibindi bintu bakora birenze gusura ingagi n’izindi nyamaswa ziboneka muri Pariki zitandukanye mu gihugu. Kageruka yavuze ko bafite ishimwe cyane ko iminsi bamaze i Cannes mu Bufaransa yatanze umusaruro mu rugendo rwa Guverinoma y’u Rwanda yo guteza imbere ubukungu bushingiye ku bukerarugendo. Imibare ya RDB igaragaza ko mu 2017 u Rwanda rwinjije miliyoni $438 zivuye mu bukerarugendo, bijyanye n’intego ya Guverinoma yihaye ko mu 2024 inyungu ruvana mu bukerarugendo igomba kwikuba kabiri ikagera kuri miliyoni $800. Abitabiriye ibiganiro bisoza imurikagurisha ryabereye mu Mujyi wa Cannes babajije ibibazo bitandukanye, bamarwa amatsiko na RDB n’abandi bahagarariye ibigo byabo byari bihagarariwe. Buri wese mu witabiriye ahawe impano ya film ngufi yakozwe ku Rwanda na Visit Rwanda; uko bakoresha ikoranabuhanga rigezweho mu kubona amakuru y’ingenzi ku Rwanda. Abahagarariye ibigo byaturutse mu Rwanda babwiye IGIHE ko iki gikorwa ari ishoramari ryiza rizatuma barushaho kwagura ibikorwa n’ibitekerezo kugira ngo abaza gusura u Rwanda basanganizwe serivisi zinoze.  Abayobozi baserukiye ibigo byo mu Rwanda bari biganjemo urubyiruko, imigirire itanga icyizere ku hazaza h’ubukerarugendo rwubakiye ku bakiri bato.  Ibigo byitabiriye imurikagurisha ry’i Cannes birimo ibitanga serivisi zo gutwara ba mukerarugendo, amahoteli n’ibindi. ILTM Cannes 2019 yitabiriwe n’abasaga 6000 barimo abakiliya, itangazamakuru n’abamurika baturutse mu bihugu 134 ku Isi. Amafoto: Karirima Ngarambe/ Cannes "
8,ubukerarugendo,tourism,http://www.igihe.com/ubukerarugendo/article/wild-connector-safaris-irizihiza-noheli-itembereza-abaturarwanda-muri-pariki-y,Wild Connector Safaris yatanze umwihariko mu gutembereza abantu Pariki y’Akagera mu minsi mikuru," Uruzinduko ruzaba kuwa Gatandatu tariki 21 Ukuboza 2019, muri Pariki y’Akagera icumbikiye inyamaswa nyinshi. Abazitabira bazabasha kubona amoko atandukanye y’inyamaswa ziba muri iyo pariki, imwe mu zikomeye muri Afurika nyuma yo kuzanwamo intare n’inkura. Pariki y’akagera irimo n’izindi nyamaswa zitanduknaye nk’impala n’imparage, impongo, inzovu, imvubu, ingwe, inyoni z’amoko asaga 500 n’ibindi. Ushinzwe iyamamazabikorwa muri Wild Connector Safaris , Rugamba Alexis yakanguriye cyane cyane ababyeyi kuzana abana bari mu biruhuko, babafasha gusobanukirwa neza ibitatse igihugu cyabo. Ni n’umwanya kandi ku muryango n’abakundana gusoza umwaka bishimye batembera ibyiza bitatse u Rwanda. Ati “Iki gihe abana benshi baba bari mu biruhuko. Ni umwanya mwiza kuri bo wo gutembera no kumenya byinshi ku gihugu cyabo. N’abakuru ni uko, muze dusure pariki yacu y’Akagera tunezezwe no kureba inyamaswa za mbere zikomeye ku isi.” Kujyana na Wild Connector Safaris muri Pariki y’Akagera, umuntu umwe arasabwa kwishyura amafaranga 30 000 Frw mu gihe abanyamahanga badaturuka mu muryango wa Afurika y’Iburasirazuba bazishyura amadolari 110. Muri ayo mafaranga harimo itike, uburenganzira bwo kwinjira muri pariki, ifunguro rya ku manywa, abakuyobora n’ibindi. Abantu bakundana baziye rimwe ndetse n’abana bazagabanyirizwaho 10 %. Undi mwihariko w’uru rugendo ni uko hazaba hari umufotozi wabigize umwuga uzafata amafoto kandi buri wese akazahabwa umwanya wo kubaza ibibazo byose ku bijyanye n’ibyiza bitatse u Rwanda. Ku bindi bisobanuro kandi aha: Www.Wildconnectorsafaris.com"
2,imikino,sport,http://muhabura.rw/amakuru/sport/article/bakame-birangiye-ahawe-uburenganzira-bwo-kujya-kwishakira,Bakame birangiye ahawe uburenganzira bwo kujya kwishakira indi kipe," Nyuma y’iminsi minsi itari micye yari ishize uyu munyezamu Ndayishimiye Eric uzwi nka Bakame yarahagaritswe n’ikipe ya Rayon Sports bamushinja kuba yaragambaniye iyi kipe, kuri ubu yamaze kwemererwa na Rayon Sports kuba yajya mu ikipe ashaka. Ni mugihe yabanje kwicishwa icyayenge igihe yasabaga ikipe yakiniraga Rayon Sport bakaza no guteza uruntu runtu mu batari bacye bakurikiranira hafi ruhago mu Rwanda aho bamwe bamusabiraga ko yahabwa urwandiko rumurekura cyangwa akababarirwa ariko birangiye ibyavuzwe hakozwemo kimwe aho yamaze guhabwa urupapuro rumurekura (Release letter). Kuri ubu akaba abonye uburenganzira busesuye bwo kwishakira indi kipe yakinira dore ko ariko kazi ke kamutunze we n’umuryango we. Gusa byari bimaze iminsi bivugwa ko ashakishwa cyane n’ikipe ya AFC Leopards yo muri Kenya ndetse ko bari baranamaze kumvikana, ashobora guhita ayerekezamo bitari cyera. 

Habarurema Djamali/MUHABURA.RW"
5,imyidagaduro,entertainment,http://www.igihe.com/imyidagaduro/Danny-Vumbi-ageze-kure-imyiteguro-ya-album-nshya-azamurikira-kuri-internet-Video,Danny Vumbi ageze kure imyiteguro ya album nshya azamurikira kuri internet (Video)," Semivumbi Daniel uzwi nka Danny Vumbi yamenyekanye cyane mu ndirimbo zandikanye ubuhanga ariko ziri no mu mudiho wa Kinyafurika zirimo nka ""Ni danger"", ""Ni uwacu"", ""Abana babi"" n’izindi. Kuri ubu uyu mugabo ari mu myiteguro ikomeye yo kumurika album azashyira hanze mu ntangiriro za Nyakanga yifashishije imbuga nkoranyambaga. Mu myitozo Danny Vumbi ari gufatanya n’itsinda ry’abacuranzi rizwi nka Neptunez Band, rizamufasha mu gitaramo ari gutegura. Mu kiganiro na IGIHE uyu muhanzi yijeje Abanyarwanda kuzabona igitaramo cyiza. Yakomeje avuga ati ”Ndi gutegura ibintu byiza cyane, natangiye imyiteguro kare kandi yaba njye cyangwa abo turi gufatanya ndabizi ko tuzaha abakunzi b’umuziki igitaramo cyiza.” Danny Vumbi yavuze ko ateganya gukora igitaramo mu ntangiriro za Nyakanga 2020. Ati ""Turi gutekereza tariki 4 Nyakanga 2020 ariko ntabwo turabyemeza, turacyashakisha igihe cyiza twabikorera tuzakomeza kubamenyesha.” Uyu muhanzi ahamya ko kumurika iyi album yifashishije imbuga nkoranyambaga byatewe n’icyorezo cya Coronavirus cyahinduye uburyo bifuzaga kubikoramo. Yagize ati “Twateganyaga ko muri Kanama 2020 nzajya kumurikira album yanjye mu Bufaransa no mu bindi bihugu by’u Burayi ibiganiro byari bigeze kure. Mu gihe twiteguraga gutangaza aya makuru hahise haduka icyorezo cya COVID-19 cyashegeshe ibijyanye n’imyidagaduro ku Isi yose, tubonye ko bitagishobotse nibwo twatekereje uko twabyitwaramo.” Nyuma yo kwicara bagatekereza bakabona ko bishobora kugorana ko ibitaramo batekerezaga byabaho, yaba Danny Vumbi n’abamufasha biyemeje kumurikira album ku mbuga nkoranyambaga. Avuga ko ”Hari amakuru menshi tutaratangaza ariko tuzababwira mu minsi iri imbere kuko hari ibyo tucyumvikana n’abaterankunga nubwo hari abandi bari kwiyongera. Mu minsi mike amakuru yose kuri iki gitaramo cyo kumurika album turaza kuyabaha.” Byitezwe ko nta gihindutse muri iki gitaramo Danny Vumbi yafatanya n’abahanzi nka Bruce Melodie, Mico The Best na Riderman. Album Danny Vumbi yitegura kumurika yise “Inkuru nziza” ni iya gatatu agiye gushyira hanze nyuma ya “Umudendezo” yakoze mu 2012 na ”Kuri twese” yasohoye mu 2015. Ikiganiro na Danny Vumbi ugeze kure imyiteguro y’igitaramo cye"
14,urukundo,relationship,http://muhabura.rw/amakuru/urukundo/article/ibintu-10-byakwereka-ko-umuhungu-akunda-umukobwa-by-ukuri,Ibintu 10 byakwereka  ko umuhungu akunda umukobwa by’ukuri cyangwa yishakira kuryamana nawe," Ni  gute wowe mukobwa cyangwa mugore, wamenya niba umugabo agukunda by’ukuri? Iki ni ikibazo gikomeye Ku gisubiza kuko hari bamwe mu bagabo benshi baba  bifitiye irari ryo gukunda abagore ariko bakaba bafite umugambi wo kuryamana nabo Atari ukugira ngo bashyingiranwe.Gusa hari n’abandi bakunda abakobwa babafitiye umugambi wo ku rushinga ndetse  rugakomera nta buryarya. Mukobwa Ibi ni ibimenyetso 10 byakwereka niba umuhungu agukunda by’ukuri cyangwa yishakira ko muryamana gusa.
 1.Iyo ashishikajwe no kumenya uko umunsi wawe wagenze, bivuze ko aba ashaka ko mukundana bizira uburya bitagamije ukuryamana. 2.Iyo akwandikiye cyangwa akaguhamagara mu gitondo, bisobanuye ko uri ikintu cyambere atekerezaho igihe cyose, bivuze ko agukunda by’ukuri ndetse anacyeneye ko mwazashyingiranwa. 3.Iyo akwandikiye ariko akabikora ninjoro, aba yishimiye cyangwa ashishikajwe no kuryamana nawe, mu by’ ukuri ntabwo aba agambiriye ko mwazashyingiranwa usibye gukorana imibonano mpuzabitsina gusa. 4.Uko akwita bishobora kukugaragariza niba agukunda by’ukuri cyangwa ashaka ko mwiryamanira.Akenshi azakwita amazina wumva ntakizere atanga k’umubano wanyu w’ahazaza mwembi usibye y’amazina ashirana n’agahararo. 5.Iyo agusabye ko umwoherereza amafoto yawe agaragaza umbwambure bwawe ukoresheje telefone ,aba yishimira Ku kwamamaza gusa nta rukundo aba agufitiye ruzatuma mushyingiranwa usibye kuryamana. 6.Ikintu kibaho iyo muri kumwe cyerekana ko agukunda by’ukuri cyangwa ko mukundana byo kuryamana.Iyo ashaka ko mugirana ikiganiro kiza,icyo gihe muba mukundana bifite intego yo kurushinga.Ariko iyo ibyo akora byose biganisha kuba yagukorakora Ku mabuno, kukwitegereza cyane cyangwa Ku kwiyegereza cyane muhagaze, ntakabuza ibyo aba acyeneye biba ari ukuryamana gusa. 7.  Iyo yohereje ubutumwa, ibyo ategura byose bikaba ari ukukubona kandi akavuga n’ibintu bidasobanutse, ibyo byose aba ashaka kuba ari ukwiryamanira gusa. 8.Iyo ahora aguhamagara cyangwa akakwandikira bikaba ikiganiro kirekire kidafite icyo kigamije, burya aba agukunda bya nyabyo nta gushidikanya.aha bisobanurwa n’uko akenshi iyo ashaka ko muryamana akuganiriza avuga ngo ndagukumbuye mukunzi ndetse n’ibindi byinshi. 9.  Mu gihe muri gukorana ikiganiro,iyo ibyo ari kuvuga byose biba byerekeranye n’ibice bigize umubiri wawe kandi atari si uko abashaka ngo akumenye neza,icyo aba ashaka nta kindi usibye kuryamana nawe. 10.Iyo ashaka kumenya byinshi kuri wowe mu biganiro byose mugirana,icyo gihe aba agukunda bitagira amacyemwa kandi bishobora kurangira mushyingiranywe. Yanditswe na Habarurema Djamali"
9,umuco,culture,http://www.igihe.com/umuco/article/umusozi-wa-kigali-wasabirwagaho-kugira-umutima-w-u-rwanda,Umusozi wa Kigali wasabirwagaho kugira Umutima w’u Rwanda," Umusozi wa Kigali n’Igenamigambi ry’ingoma inye (Ubu twagereranya na Vision 2020 cyangwa 2050).
 Kumenya icyerekezo cy’u Rwanda mu myaka ijana  ni byo bitwereka  neza icyo ubusugire n’ubwigenge by’u Rwanda gakondo  byari  bisobanuye, bityo  na none tukabasha  no  gusobanukirwa neza  n’icyari ku mutima (Philosophie) w’abakurambere baremye u Rwanda bakarwubaka, bakarurwanira ndetse  benshi  bakanarupfira. Aha tugiye kubona ko ubusugire n’imibereho myiza y’Abanyawanda ku ngoma eshatu bwategurwaga n’Abami bitwa Mutara na Cyilima mbereho nk’ imyaka ijana. Nk’uko musanzwe mubizi, mu mazina y’Abami atanu yasimburanaga mu bihe bine yakurikiranaga atya: Mutara, Kigeli, Mibambwe, Yuhi na Cyilima. Aha biragaragara neza ko hagati ya Mutara na Cyilima hacagamo Ingoma eshatu mbere y’uko Cyilima atangiza ikindi cyiciro cy’Abami. Inshingano z’abami Kigeli na Mibambwe zabaga ari ukwagura u Rwanda kuko ku ngoma eshatu zabaga zarabanje Inka n’Abantu byabaga byaragwiriye bityo hakaba haragombaga kuboneka uruhumekero habayeho kwagura ubutaka bw’igihugu. Yuhi  yari ashinzwe imihango y’i Bwami cyane cyane Umuriro waho utarazimaga ukaba wararangaga ubusugire bw’igihugu. Aha murumva ko Yuhi yari ashinzwe gutunganya ibijyanye n’ubusugire bw’igihugu n’ibijyanye n’imiyoborere myiza kimwe n’Iyobokamana kugira ngo abandi bami bane babone urufatiro rukomeye bazubakiraho. Ubwo hari aho bitaniye cyane n’ibikorwa ubu mu igenamigambi rirerire? Yaba Yuhi, Kigeli na Mibambwe uko ari batatu babanzirizwaga kandi bagaherukwa na Mutara cyangwa na Cyilima. Musenyeri Kagame yaragaragaje ko mu Rwanda Ingoma eshatu zamaraga imyaka 100 kuko buri yose yari imyaka yegereye 33. Mbese ni ukuvugako kuva Mutara cyangwa Cyilima batanze kugera hongera kwima undi Mutara cyangwa undi Cyilima; muri rusange habaga hashize imyaka 100.  Umuhango wo kwaka Umutima w’Ingoma 
 Mutara na Cyilima bari Abami b’Inka kandi bagombaga kugira umuhango ukomeye wo mu Bwiru bakoraga ujyanye n’icyerekezo cy’u Rwanda mu ngoma eshatu zigiye gukurikiraho. Niwo  mu Bwiru bita “Inzira y’Ishora”. Hari umuhango baheragaho wo kuvugurura Ingoma z’ibwami nka Kalinga, Cyimumugizi, Kiragutse na Mpatsibihugu.  Barebaga niba mu myaka hafi ijana ishize nta kibazo izo ngoma zagize kugira ngo bibaye ngombwa babe basisazura cyangwa se ngo bazisimbuze izindi. Iyo basangaga izo ngoma zikiri nzima cyangwa bagasanga zigomba gusimbuzwa; byanze bikunze bagombaga kuziha icyo bitaga “kuziha imitima mishya”. Iyo mihango yo kubonera Ingoma z’ingabe  imitima, imwe bayikoreraga ahitwa i Karama ku murwa wa Kigali hariya ku musozi  wa Mont Kigali aho bavuga ko mu mirwa yose y’Abami  umurwa wa Kigali  ari wo wari Imfura y’imirwa yose y’Abami. Aho i Karama bahajyaga baje kuhatora imitima y’Ingoma z’ingabe arizo Cyiragutse, Cyimumugizi, Mpatsibihugu na Kalinga. Mu gihe ingoma Kalinga yari Ingabe y’ubwami bw’u Rwanda, ziriya zindi uko ari eshatu zo bigaragara ko zari ingabe za buri mwami muri bariya Bami batatu bari hagati ya Mutara na Cyilima.  Bishoboka ko Cyiragutse ari ingabe ya Mibambwe maze Mpatsibihugu ikaba iya Kigeli bitewe n’uko bose bari bashinzwe kwagura u Rwanda nk’uko amazina y’izo ngoma abigaragaza. Cyimumugizi ikaba ingabe ya Yuhi kuko ariwe wari ushinzwe imihango y’ubwami bw’u Rwanda nk’uko na none izina ryayo ribigaragaza. Ibi rero ubona bimeze nka bya bindi by’Umwami Salomo wo muri Bibiliya igihe yajyaga gutambira ku musozi wa Gabaon nk’uko tubisoma mu 2 Abami 3:1-14. Ubwo Salomo yariho atamba Imana yaramubonekeye imubwira kuyisaba icyo ashaka maze Salomo ayisaba ubwenge kugira ngo agire ubushishozi bwo kuyobora ishyanga rya Israel. Uriya muhango wa Salomo wo gusaba Imana ubwenge (Umutima) bari ku musozi muremure nk’uwa Kigali urasa cyane n’ibyo Abiru b’i Rwanda bakoraga bafatanije n’Umwami nk’uko tugiye kubibona. Iyo rero Abiru n’abandi banyamihango bageraga ku murwa wa Kigali babaga bazanye:  Umutsobe w’isugi, Umukobwa w’isugi n’Umwenenyabirungu w’isugi, bakazana amata, inzoga n’imbuto bagatereka aho. Hanyuma rero bendaga ya mata na za nzoga bagakozamo icyuhagiro icyarimwe bakuhagira igiti cy’umurama (ngo gitere uburame) babaga bazanye maze Umutsobe mukuru agapfukama agasenga avuga aya magambo:   Gahorane Imana Kigali.
           Tuje kwenda imitima y’ingoma
           Ngo Umwami mu Rwanda agire umutima
           Ingoma mu Rwanda zigire umutima
          Abagabo mu Rwanda bagire umutima
          Abagore  mu Rwanda bagire umutima
          Inka mu Rwanda zigire umutima
         U Rwanda rwose rugire umutima. Aha murabona ko niba Ingoma y’Ingabe y’u Rwanda ari yo Kalinga iyo ibonye Umutima ugereranya Ubwenge n’Ubushishozi, Umwami wayimye nawe aba abonye umutima. Na none Ingoma z’Abami ari zo Cyimumugizi, Kiragutse na Mpatsibihugu iyo zibonye umutima, ni ubutegetsi bw’imyaka ijana bw’Abami Kigeli, Mibambwe na Yuhi burangwa n’umutima. Uwo mutima rero ni wo ugera mu baturage no mu nka. Ibyo birangira ari u Rwanda rwose rubonye umutima kugira ngo rubone kuba umurame. Ibyo bimeze nk’uko Umwami Salomo yasabye ubwenge Imana ikamushima ikamubwira ko izamuha n’ibyo atasabye nko kurama, ubukire, amahoro no kunesha abanzi bitewe n’uko yahisemo neza. Ibyo Imana yamusezeranyije byose bimeze nk’ibyo Abanyarwanda bizeraga kubona bamaze kubona Umutima w’Ingoma. Dore uko uduce tw’ubwiru dukurikira tubivuga:  Uri umurame umwami abe umurame
       Ingoma mu Rwanda zibe umurame 
       Abagabo b’i Rwanda babe umurame
       Abagore b’iRwanda babe umurame
      Inka mu Rwanda zibe umurame
       U Rwanda rwose  rube umurame Nyuma rero yo kubona umutima no kubona uburame; ibyo ntabwo byari  bihagije  kuko  u Rwanda rwose rwagombaga  kuzira ubusembwa, kuvogerwa  no guhumana  ari byo bishushanywa na ba bantu b’amasugi bazanye. Ubusanzwe umuntu w’isugi ni umuntu ugifite ababyeyi bombi cyangwa umukobwa utarasambanyijwe. Muri ya masengesho y’Umutsobe mukuru yakomezaga agira ati:  Aya ni amasugi umwami abe isugi
      Ingoma i Rwanda zibe amasugi
     Abagabo i Rwanda babe amasugi
     Abagore mu Rwanda babe amasugi
     Inka i Rwanda zibe amasugi
    U Rwanda rwose ruhorane amasugi
 Usibye imihango yo mu bwiru yo gusabira u Rwanda rwose umutima, uburame n’ubusugire, mu magambo amwe n’ayo tubonye hejuru, na none icyerekezo cyari ukugira ubuhoro (amahoro) mu Rwanda rw’Umwami.   Umwami w’i Rwanda agira ubuhoro
  Ingoma z’i Rwanda zigira ubuhoro,
  Abagabo b’i Rwanda bagira ubuhoro
  Abagore b’i Rwanda bagira ubuhoro
  Inka z’i Rwanda zigira ubuhoro
  U Rwanda rwose rugira ubuhoro Nyuma y’ibyo byose u Rwanda rukagira uburumbuke bw’amata, ubuki n’inturire.  Ibyo nabyo babivugaga mu mugambo ahwanye n’ayo hejuru bati  Ng’aya amata n’ubuki
Kugira ngo Umwami agire amata n’ubuki
Ingoma mu Rwanda zigire amata nubuki 
Abagabo bagire amata n’ubuki 
Abagore bagire amata n’ubuki 
Inka mu Rwanda zigire amata n’ubuki. Nyuma y’ibi, hazaga amasengesho yo gucyamura (gukebura) amahanga yose adatura umwami w’u Rwanda. Dore amagambo bavugaga muri ubwo Bwiru:   Twacyamura u Burundi ku ngoma
    Twacyamura u Bushubi ku ngoma
   Twacyamura u Bunyabungo ku ngoma
   Amahanga yose adatura umwami w’u Rwanda
   Twayacyamura Ibi twabigereranya na diporomasi y’ubu iba igamije  gutuma amahanga yandi ayoboka iby’igihugu cyawe. Amahame remezo y’u Rwanda gakondo
 Iyi  mihango yakorwaga n’Abami bitwa Mutara na Cyilima hari ibintu idusobanurira neza bigatuma tumenya  Ihame-ngengabitekerezo ryubatse u Rwanda rikaruha Indangagaciro. Ihame-ngengabitekerezo ni ryo soko y’ibikorwa n’imyitwarire by’umuntu cyangwa by’ikigo biturukamo. Ni yo mpamvu nta muntu, nta kigo, nta shyaka nta n’ishyanga byabaho bidafite Ihame-ngenga-bitekerezo ababigize bagenderaho.  Ku gihugu Ihame-ngengabitekerezo ni ryo rigena kandi rikagenga Indangagaciro na Kirazira by’igihugu! None abakurambere baturaze u Rwanda barwubatse babikuye ku rihe hame-ngengabitekerezo ukurikije ibyo tumaze kubona? Ihame-ngengabitekerezo rya mbere ryagenaga kandi rikagenga ibyo mu Rwanda byose; ni iritumenyesha icyo u “Rwanda rwose” ari cyo: “u Rwanda rwose” ntabwo ari ubutaka bwose bw’aho twita mu Rwanda gusa; ahubwo ni ahantu hari: Ingoma-Umwami -Abagabo -Abagore-Inka. Ibi rero ni nabyo byerekana ibyo twabonye by’Ibanga ry’Umwami n’Ingoma, n’Ibanga ry’Inka n’Ingabo. Aha icya mbere kigomba kumvikana mu Ihame ngenga-bitekerezo ry’abahanze u Rwanda,  ni uko ahantu hose ku isi hari kuba haboneka Umwami wimye Ingoma-ngabe yahawe umutima, hakaboneka Abagabo n’Abagore ndetse n’Inka, habashaga  kuboneka  u “Rwanda rwose.”Kimwe n’uko ibyo byose uwari kubivana ku butaka bw’u Rwanda haba hatakaje kuba “u Rwanda rwose.” Impamvu ni ko ikihagira u Rwanda rwose ari izi ndangagaciro z’Abanyarwanda zihari tuzi ko izo ndangagaciro zari zubakiye ku Mana, Inka n’Ingoma. Nk’uko Umwami   yabaga ahatswe n’Ingoma maze Ingabo (Abaturage) nazo zikaba zihatswe n’Umwami; ni nako u Rwanda rwose rwabaga ruhatswe n’Imana bitewe n’uko Ingoma yimye u Rwanda ari Imana yayihaye umutima. Nk’uko Inka ihaka isabwa kubyara icyo ihatse; ni nako Imana ihatse u Rwanda na yo isabwa guhora irubyara (irugoboka). Burya mu Kinyarwanda ijambo“gusenga” risobanuye gukesha byose uguhatse! Ni yo mpamvu usanga n’isengesho gakondo ryo gusabira u Rwanda na ryo ari ibyo ryabaga ryerekejeho. Nimwongere murebe amagambo arigize: Seka seka gasani k’i Rwanda 
Rusekere rugubwe neza
Rusenderezemo amahoro n’amahe
Rutsindire ubukenya n’ubugingo buke
Rutsindire ubusame n’ubusharire
Rutsindire icyago n’icyagane
Rutsindire nyamunsi n’intumwa yayo 
Rutsindire umwanzi wo mu kirambi
N’umurozi uvuka ishyanga
Garika ibiganza utugabire 
Rugaba, Rugabo, Rwagisha
Maze twishyuke mu Rwanda umu.  Ihame-ngengabitekerezo ry’abahanze u Rwanda ni ukugira Ishyanga aho Umwami yima Ingoma-ngabe yahawe umutima (ubushishozi) n’Imana, maze ingoma (reigns) zikagira umutima (ubushishozi) bigatuma Ingabo z’Umwami (Abagabo n’Abagore) nabo bagira umutima  uzagera no ku nka na zo zikagira umutima (wo gukamwa no konsa izazo). Murabona neza ko uru ari uruhererekane rw’Umutima uva ku MANA ukagera mu Mwami unyuze mu NGOMA-NGABE maze ukarangiriza mu NKA unyuze mu ngabo (Abagabo n’Abagore). Uru ruhererekane kandi ni rwo rwahoze rukoze “umutima w’u Rwanda rwose”. Byongeye kandi u Rwanda rwose iyo rwabaga rubonye umutima; ni byo na none byateraga igihugu kugira uburame, ubusugire, ubuhoro n’uburumbuke ndetse no kugarura amahanga adatura u Rwanda. Ibi rero abakurambere bacu bakoraga kera ngo bahorane Umutima w’u Rwanda (w’Ubunyarwanda) n’ubu mpamya ko bikenewe. Kubura uwo umutima w’u Rwanda, w’ubunyarwanda ni byo byatumye abanyarwanda bishora mu mahano ya Jenoside yakorewe Abatutsi. Ngo na Ruganzu Ndoli amaze kubohora u Rwanda amacakubiri yatumye rugirwa ingaruzwamuheto imyaka irenga icumi, yatangiye yigisha umutima w’u Rwanda. Arwanya ba mutima-nda, mutima-rwana, mutima-muke, agakunda cyane mitimi-igwanye (ihuje). Ese ubu abo ba mutima-nda sibo batumye u Rwanda rutabohoka burundu?  Imana tugira ni uko “imiyaga isubiza inyuma indege itwaye abanyarwanda itayibuza kugera iyo ijya” nk’uko Nyakubahwa Perezida wa Repubulika aherutse kubyibutsa Abanyarwanda bo mu Rwanda rutugendamo! Naho ibidindiza Ndi Umunyarwanda byo ubanza dukwiye kubirebera mu mizi yabyo mikuru twitabaje amahame-remezo yagengaga ishyaka ry’u Rwanda n’Abanyarwanda. Ibitekerezo bya Gérard Nyirimanzi na Nyirishema Célestin, Abacukumbuzi b’Ireme ry’Umuco n’Amateka by’u Rwanda. Babikuye mu Ubwiru, Inzira y’Ishora, vers 279-310.
"
8,ubukerarugendo,tourism,http://www.igihe.com/ubukerarugendo/pariki-n-amashyamba/article/kenya-umwongereza-yafotoye-inzovu-idasanzwe-iri-mu-zakendereye-muri-afurika,Kenya: Umwongereza yafotoye inzovu idasanzwe iri mu zakendereye muri Afurika," Iyi nzovu yiswe ‘Elephant Queen’, ifite umubyimba udasanzwe, amahembe yayo ni maremire ku buryo agenda ikora hasi. Abahanga mu by’imibereho y’inyamaswa zo mu gasozi bavuga ko muri Afurika habarizwa izitarenze 30. Will Burrard-Lucas yayifotoreye muri Pariki y’Igihugu ya Tsavo muri Kenya; yafatanyije n’Umuryango udaharanira Inyungu wa Tsavo Trust nk’uburyo bwo gukomeza ubukangurambaga bwo kubungabunga izi nyamaswa. Uyu Mwongereza w’imyaka 36 yabwiye CNN ko “Byari ibihe bidasanzwe. By’umwihariko muri iyi myaka aho inzovu zifite imitonzi miremire zagabanutse.’’ Burrard-Lucas wabaye muri Tanzania mu buto bwe, igihugu gifite pariki nyinshi, bituma yihebera gufotora inyamaswa zo mu gasozi. Amafoto y’inzovu yayafashe yifashishije camera ikoranye ikoranabuhanga rimwemerera gufata inyamaswa iri mu ndiri yayo. Ati “Mu myaka yashize nayikoresheje ku mishinga itandukanye, no kuri uyu nabikoze nk’uburyo bwo kugaragaza ingano y’izi nyamaswa.’’ “Ndizera ko abantu bagira ishyaka ryo kwita ku rusobe rw’ibinyabuzima kandi bashobora gushyigikira imiryango nka Tsavo Trust itanga umusanzu mu kurinda izi nyamaswa.’’ Tsavo Trust ikorana n’Ikigo gishinzwe Inyamaswa zo mu Gasozi cya Kenya Wildlife Service mu gutera inkunga ibikorwa byo kubungabunga urusobe rw’ibinyabuzima birimo no guhangana na ba rushimusi. Will Burrard ni we wafotoye igisamagwe cy’umukara agifatiye muri ‘Laikipia Wilderness Camp’ mu Majyaruguru y’Umujyi wa Nairobi muri Kenya nyuma y’imyaka isaga 100, ubwoko bw’iyi nyamaswa busa n’ubwacitse muri Afurika. Aya mafoto yagarutsweho cyane ku mbuga nkoranyambaga yasohowe ku wa 11 Gashyantare 2019. Uyu Mwongereza yashimangiye ko inzovu zifite amahembe maremire zigaragara hake cyane kurusha Igisamagwe cy’umukara."
3,ubukungu,economy,http://kigalipost.com/Kigali-Ibiciro-bya-Lisansi-na-mazutu-byongeye-kuzamuka.html,"
Kigali: Ibiciro bya Lisansi na mazutu byongeye kuzamuka
"," Igiciro cya lisansi na mazutu cyazamutse mu Rwanda nkuko byemejwe na RURA(Urwego Rugenzura Imirimo Ifitiye Igihugu Akamaro), aho ibiciro bishya bizatangira gukoreshwa kuva kuri uyu wa Gatatu tariki ya 10 Mutarama, 2018. Mu itangazo RURA yashyize ahagaragara yavuze ko iri zamuka ry’ibiciro rishingiye ku izamuka ry’ibiciro by’ibikomoka kuri peteroli ku rwego mpuzamahanga. Kuri ubu igiciro cya lisanzi i Kigali ngo ntikigomba kurenga amafaranga 1,042frw kuri litiro mu gihe igiciro cya mazutu cyo kitagombakurenga amafaranga 1, 005 Frw kuri litiro. Ibi bivuze ko igiciro muri rusange kiyongereyeho amafaranga 11 y’u Rwanda. Tubibutse ko igiciro cy’ibikomoka kuri peteroli cyaherukaga kuzamuka mu Ugushyingo 2017, aho litiro ya lisansi yageze ku mafaranga y’u Rwanda 1031 ivuye kuri 993 ni ukuvuga ko yinyongereyeho 3.8% naho mazutu ikaba yaraguraga 994 ivuye kuri 954 kuri litiro, izamuka ringana na 4%."
2,imikino,sport,http://kigalipost.com/Sugira-yongeye-gucungura-Amavubi-yasezereye-Etiyopiya-agakatisha-itike-ya-CHAN.html,"
Sugira yongeye gucungura Amavubi yasezereye Etiyopiya agakatisha itike ya CHAN 2020
"," Ikipe y’igihugu y’u Rwanda, Amavubi y’abakina imbere mu gihugu ni imwe mu makipe 16 azaba ari muri Cameroun mu ntangiriro z’umwaka utaha ahazabera igikombe cya Afurika cy’abakina imbere mu bihugu byabo (CHAN2020). Ibi Amavubi yabigezeho yiyushye icyuya nyuma yo kunganyiriza i Kigali na Etiyopiya igitego 1-1 mu mukino wabereye kuri stade ya Kigali i Nyamirambo kuri uyu wa Gatandatu tariki ya 19 Ukwakira 2019 maze ayisezerera ku giteranyo cy’ibitego 2-1 kuko umukino ubanza abasore b’umutoza Mashami Vincent bari babashije gutsindira Etiyopiya iwayo igitego 1-0. Nkuko byagenze mu mukino ubanza, rutahizamu Sugira Ernest ni we waboneye Amavubi igitego cyaruhuye imitima y’abanyarwanda ku munota wa 82 kuko cyazaga kishyura icyo Lemeen Tafesse yari yaboneye Etiyopiya ku munota wa 71 ku makosa ya Manzi Thierry n’umuzamu Kimenyi Yves.

Herve Rugwiro ahetse Sugira
 Ni umukino waranzwe ni uko igice cya mbere ikipe y’igihugu ya Etiyopiya yageragezaga guhanahana neza ikina umupira wo hasi ariko uburyo bukomeye imbere y’izamu bukaremwa n’Amavubi yakoraga bike by’ingenzi ibifashijwemo na kapiteni wayo Haruna Niyonzima. Ku munota wa 13 Nsabimana Eric yahushije igitego cyari cyabazwe ku mupira mwiza yari ahinduriwe na Manishimwe Djabel mu gihe mbere y’uko igice cya mbere kirangira Sugira Ernest nawe yashatse gutungura umuzamu ariko umupira awushyira muri kuroneli. Igice cya kabiri Etiyopiya yaje yahinduye imikinire itangira gukina imipira yihuta itera icyugazi izamu rya Kimenyi Yves kugeza ubwo yabonaga igitego ku munota wa 71cyahise gikangura ndetse gishyira ku gitutu abasore ba Mashami kugeza ubwo Sugira yatabaraga ku mupira mwiza yateye adahagaritse wari uhinduwe na Omborenga Fitina.

Sugira yari yazonze ab’inyuma ba Etiyopiya Amavubi yerekeje muri CHAN ku nshuro ya gatatu yikurikiranije dore ko kuva yayakira mu 2016 akaviramo muri 1/4 atarasiba. Mu 2018 nabwo yabonye itike asezereye Etiyopiya ariko ntiyabasha kurenga imikino yo mu matsinda. Indi nshuro u Rwanda rwitabiriye aya marushanwa ni mu 2011 ubwo ryaberaga muri Sudani naho mu nshuro esheshatu rimaze gukinwa akaba ari inshuro ebyri gusa rutabonye itike harimo ubwo ryakinwaga bwa mbere mu 2009 no mu 2014.

Nyuma y’umukino abafana bahaye Sugira amafaranga Kugeza ubu ibintu ni byiza k’umutoza Mashami Vincent uri kugenda akora neza inshingano yari yahawe mu masezerano y’amezi atatu aho amaze kugera kuri bibiri muri bitatu yasabwaga ari byo gusezerera ibirwa bya Seychelles agashyira u Rwanda mu matsinda yo guhatanira itike y’igikombe cy’isi no gusezerera Etiyopiya akabona itike ya CHAN. Ubu hakaba hasigaye kureba uko azitwara mu kwezi gutaha ari nako kwa nyuma mu masezerano ye aho asabwa kubona byibuze amanota ane mu mikino ibiri yo gushaka itike yo kwerekeza mu gikombe cya Afurika (CAN) kizabera muri Cameroun mu 2021 aho azasura Mozambique ku ya 14 Ugushyingo, akanakira Cameroun i Kigali ku ya 19 maze yabyitwaramo neza agahita ahabwa amasezerano y’igihe kirekire."
5,imyidagaduro,entertainment,http://muhabura.rw/amakuru/imyidagaduro/article/ukuri-kwambaye-ubusa-ku-itoroka-ry-abakinnyi-umunani-b,Ukuri kwambaye ubusa ku itoroka ry’abakinnyi umunani b’itorero inganzo ngari n’indahiro babanje kurahira[REBA AMAFOTO]," Ku wa 14 Gicurasi, abasore n’inkumi 20 bagize Itorero Inganzo Ngari bahagurutse mu Rwanda berekeza muri Leta Zunze Ubumwe za Amerika bitabiriye Iserukiramuco Nyafurika ry’Imbyino rizwi nka Dance Africa Festival. Iri serukiramuco ritegurwa n’Ikigo cya Brooklyn Academy of Music. Kugira ngo itorero ryitabire haba habayeho gukora igenzura mu bihugu byose bya Afurika hagatoranya kimwe kizaserukirwa. U Rwanda nyuma yo kwemeza ko aricyo gihugu kizahagararira Afurika, abagize itsinda ritegura iri serukiramuco basuye amatorero yo mu gihugu bareba imikorere yayo, baza kwemeza ko Inganzo Ngari ariyo izahagararira u Rwanda. Hari ku nshuro ya 42 iri serukiramuco ryari ribaye. Ku wa 14 Gicurasi 2019 nibwo iri torero ryahagurutse i Kigali ariko mbere yo kugenda, 20 bari baserutse babanje guhabwa ibiganiro birimo indangagaciro zikwiye kuranga umunyarwanda, kirazira ndetse n’umuco w’ubutore. Ni ibiganiro bahawe na Perezida w’Itorero ry’Igihugu, Bamporiki Edouard hamwe na Senateri Tito Rutaremara, ndetse aho muri icyo gikorwa uko ari 20 bagombaga kujya muri Amerika, bamaze kwigishwa barahiriye kuzubahiriza inshingano zabo ndetse no kuzagaruka mu gihugu cyabo, bakanabisinyira imbere ya noteri. Buri wese yarahiraga agira ati “Maze kumva ibyo amategeko agenda urugendo rw’Inganzo Ngari muri Leta Zunze Ubumwe za Amerika, ndahiriye imbere y’Imana ishobora byose n’iri koraniro, ko nzubahiriza amasezerano ngiranye n’itorero, ko nzitwara neza ngendeye ku ndangagaciro zibereye umunyarwanda,” “ko ntazakoza isoni itorero muri iki gikorwa harimo no gusubira mu gihugu cyambyaye u Rwanda, nindenga kuri aya masezerano nzakurikiranwe n’amategeko.” Muri Leta Zunze Ubumwe za Amerika, ryabombaga gukora ibitaramo bitanu no kwigisha abana bakiri bato ibijyanye no kubyina bya kinyarwanda ; ni ibikorwa byose byagombaga kubera muri Leta ya New York. Kugira ngo ibi bitaramo bigende neza, hari hateganyijwe ko mbere yabyo, hazabanza icyumweru cy’imyitozo y’umukino ugaragaza amateka y’u Rwanda. Umuyobozi w’Itorero Inganzo Ngari, Alain Nzeyimana, yabwiye umunyamakuru ko wari umukino uvuga ku Rwanda mbere y’Abakoloni, mu gihe cyabo uko babibye amacakubiri n’urwango mu banyarwanda bikageza kuri Jenoside yakorewe Abatutsi na nyuma y’ayo uko rwiyubatse. Ati “Umukino warangiraga duhamagarira abantu kuza gusura igihugu cyacu, cyane ko abanyamerika bari baraje hano babonye ibyiza by’u Rwanda bakora umukino bashingiye ku byabaye. Bize amateka y’igihugu baragenda bayakorera umukino.” Ni umukino wakinwe n’amatsinda ane, yose hamwe yabaga agizwe n’abantu 80. Nzeyimana yakomeje avuga ko ari umukino wanyuze benshi, ku buryo hari abafatwaga n’amarangamutima bakarira badashaka ko urangira, bikanashimangirwa n’ubwitabire bwaranze ibi bitaramo aho nibura kimwe cyabaga kirimo abantu bagera ku bihumbi 10. Ati “Hari ibinyamakuru byinshi byawanditseho, bigaragaza u Rwanda mu isura nshya, bagaragaza ubwiyunge bwabayeho mu Banyarwanda, bumvaga ko bidashoboka ariko uwo mukino, barebye amateka yose, babasha kumva imbaraga abanyarwanda bakoresheje nyuma y’imyaka 25 ishize. Icyo ni cyo kintu kizima cyasigaye mu mitwe y’abanyamerika.” Amissa Umuhoza umwe mu babyinnyi umunani b’Itorero Inganzo Ngari watorotse. We yatandukaniye n’abandi ku Kibuga cy’Indege bari mu nzira bagaruka mu Rwanda
Uko ababyinnyi umunani batorotse Mu itsinda ryagarutse mu Rwanda mu mpera za Gicurasi, haburaga 8 mu bakinnyi 20 bari baragiye. Abatorotse uko ari umunani, nta n’umwe wari umaze muri iri torero imyaka iri munsi y’ibiri. Umuto muri bo mu myaka ni Gasigwa Emmanuel wavutse mu 1996 mu gihe umukuru ari Hategekimana Ismael wavutse mu 1981. Abandi ni Mukashyaka Clarisse, Nsabimana Aloys, Uwizerwa Albert, Uwitonze Dieudonne, Umuhoza Amissa, Ntwarabashi Salvan na Gasigwa Emmanuel. Nzeyimana yavuze ko nyuma y’iminsi ibiri bageze muri Leta Zunze Ubumwe za Amerika, aribwo umukobwa wa mbere yabuze, hashize iminsi itatu abandi babiri baragenda bisa n’aho hacitse igikuba. Ati “Twagerageje kwisuganya tuganira n’itorero, nk’umuntu wari ubayoboye ndababwira nti mu by’ukuri hari igikorwa cyatuzanye, turi hano duhagarariye Afurika, duhagarariye u Rwanda mugerageze mwumve uburemere bw’akazi dufite.” Yavuze ko kuva kuri uwo munsi abari basigaye bamwumviye ku buryo nta wundi wigeze uva mu itsinda ryari risigaye, hatangira ibikorwa byo gushaka abaziba icyuho, haboneka umwe mu bigeze kuba muri iri torero uba muri Amerika ubu. Nyuma y’ibitaramo igihe cyo gutaha kigeze ku wa 28 Gicurasi, mu gitondo bazindutse bajya gushaka ibyo bari bucyure mu Rwanda, bigeze mu masaha yo gufata ifunguro uwa kane nawe arabura. Abandi ubwo bageraga ku kibuga cy’indege bitegura kugaruka mu Rwanda, ako kanya abandi batatu baragiye hasigara itsinda ry’abantu 13, undi umwe aza kubura yamaze kwinjira mu Kibuga cy’indege. Ati “Twamaze amasaha abiri ku kibuga cy’indege dutegereje, muri ayo masaha abiri ntabwo tuzi igihe undi yagendeye kuko twamubuze tugeze mu ndege. Twageze mu ndege turi abantu 12, turamushaka turamubura.” Mu munani batorotse, umwe niwe wasigaranye Pasiporo Ubwo iri tsinda ryageraga muri Leta Zunze Ubumwe za Amerika, abategura irushanwa bagize impungege hakiri kare ko hari abashobora gutoroka maze bose bamburwa pasiporo bakazajya bagendera ku ikarita igaragaza ko baje mu iserukiramuco. Ku munsi wa nyuma ubwo bari bageze ku kibuga cy’indege bataha, nibwo basubijwe pasiporo, usibye uwatorotse yamaze kwinjira mu kibuga cy’indege wari wayisubijwe. Ubu pasiporo za barindwi basigaye muri Amerika zasigaranywe n’itsinda ryateguraga iri serukiramuco aho rigomba kuzishyikiriza Ambasade y’u Rwanda muri Leta Zunze Ubumwe za Amerika. Nzeyimana avuga ko ababashije kugaruka mu Rwanda bagaragaje ubutwari kuko wasangaga benshi bashaka kuguma muri iki gihugu ariko bakagaragaza ko bahasigara ari uko bafite ibyangombwa bibibemerera aho gutoroka. Yasabye imbabazi abanyarwanda ku bwo kuba muri iri tsinda yari ayoboye harabonetsemo ibigwari byambitse isura mbi igihugu, avuga ko icyiza ari uko ubutumwa bwatanzwe mu mukino buruta kure igisebo cyatewe n’abatorotse. Ati “Hari ikindi twubatse muri ayo mahanga, abo batorotse byamenyekanye ku rwego rw’ikigo twatumiwemo ariko ubutumwa twatanze, bwakwiriye mu banyamerika benshi kurusha ubutumwa bubi bw’abacitse. Icyiza cyaruse ikibi cyabayeho.” Ni ku nshuro ya mbere ababyinnyi b’iri torero batorotse baserukiye igihugu mu mahanga. Iri torero ryashinzwe mu 2006, ubu rifite abanyamuryango bagera kuri 80. MUHABURA.RW"
2,imikino,sport,http://muhabura.rw/amakuru/sport/article/imikino-itanu-ya-shampiyona-y-icyiciro-cya-mbere-mu-mupira,Imikino itanu ya shampiyona mu mupira w’amaguru mu Butaliyani yasubitswe," Imikino itanu ya shampiyona y’icyiciro cya mbere mu mupira w’amaguru mu Butaliyani, Serie A, yari iteganyijwe kuba mu mpera y’iki cyumweru yasubitswe kubera coronavirus, harimo n’umukino Juventus yari kwakiramo Inter Milan. Imikino ya Udinese, AC Milan, Parma na Sassuolo na yo yasubitswe kubera ubu bwoko bushya bwa coronavirus mu Butaliyani. Mbere byari byatangajwe ko iyo mikino izakinwa nta bafana bari ku kibuga, ariko ubuyobozi bwa shampiyona ya Serie A mu gitondo cyo kuri uyu wa gatandatu bwafashe icyemezo cyo kuyisubika. Uko ari itanu yimuriwe ku wa gatatu ku itariki ya 13 z’ukwa gatanu uyu mwaka. Kubera iyo mpamvu, umukino wa nyuma w’igikombe cy’Ubutaliyani, Coppa Italia, wari uteganyijwe kuba kuri uwo munsi wimuriwe mu cyumweru gikurikiyeho, ku wa gatatu ku itariki ya 20 z’ukwa gatanu. Hazaba habura iminsi ine ngo umwaka w’imikino wo mu Butaliyani urangire. Ubutaliyani bwahagaritse ubuzima mu mijyi yo mu majyaruguru y’igihugu nyuma yaho abantu barenga 400 bemejwe ko banduye coronavirus naho abandi 12 ikabica. Gusubikwa kw’iyo mikino kuje gukurikira ibyabaye mu mpera y’icyumweru gishize ubwo imikino ine yo muri Serie A i Milan, Bergamo, Verona n’i Turin yahagarikwaga ndetse n’ikipe ya Cremonese yo muri Serie B igakora urugendo rw’imodoka rwa kilometero zigera kuri 482 ijya ku kibuga cy’ikipe ya Ascoli, yahagera igahita isubizwa iwayo. Ndetse no ku wa kane, umukino wa Europa League Inter Milan yatsinzemo Ludogorets ibitego 2 - 1 na wo wakinwe nta bafana bari ku kibuga cya San Siro. Imikino yo muri iyi mpera y’icyumweru y’amakipe ya Lazio, Napoli, Lecce na Cagliari izaba nta gihindutse hari abafana nkuko bisanzwe, ariko umukino wa Sampdoria wo ku wa mbere wo ntabwo urafatwaho icyemezo. Niyomugabo Albert"
1,politiki,politic,http://www.igihe.com/diaspora/article/abanyarwanda-baba-muri-norvege-bibutse-jenoside-yakorewe-abatutsi-133143,Abanyarwanda baba muri Norvège bibutse Jenoside yakorewe Abatutsi," Umuhango wo kwibuka kuri iyi nshuro wabaye mu buryo budasanzwe bitewe n’ingamba zafashwe n’ibihugu bitandukanye ku Isi zo kurwanya ikwirakwira ry’icyorezo cya COVID-19 giterwa n’agakoko ka Coronavirus. Muri Norvège, iki gikorwa cyateguwe n’Umuryango Urukundo w’Abanyarwanda baba muri Norvège usanzwe utegura igikorwa cyo kwibuka. Kuri iyi nshuro umuhango wo kwibuka wabaye hifashishijwe ikoranabuhanga, wanyujijwe kuri Page ya Facebook ya “Urukundo Rwandisk Organisasjon – Norway’’ no kuri WhatsApp group “Kwibuka #26 Norway”. Wakurikiwe n’abantu 262. Uyu muhango watangijwe hatangwa ubutumwa bwo kwibuka no kwihanganishanya ndetse n’isengesho rya Pasiteri Aloys Munyeshyaka uba Norvège. Abawitabiriye banakurikiye ubutumwa bw’ijambo ry’umukuru w’igihugu rijyanye n’umunsi wo kwibuka, ryakurikiwe n’umuhango wo kwenyegeza urumuri rw’icyizere no gushyira indabo ku Rwibutso rwa Jenoside rwa Kigali ruri ku Gisozi ku wa 7 Mata 2020. Perezida w’Umuryango Urukundo, Muhigana Marie Chantal, ni we watangije igikorwa cyo kwibuka muri Norvège, ari iwe mu rugo bitewe n’ingamba zo kwirinda Coronavirus. Yashimiye abaharanira ko Jenoside itagira abayipfobya barebera kuko bitinza umurindi ingengabitekerezo yayo. Ati “Ndashimira mwese muzirikana ko Jenoside yakorewe Abatutsi ari icyaha ndengakamere, mwese muharanira iteka kurwanya no kuvuguruza abapfobya Jenoside yakorewe Abatutsi, kuko gupfobya ari uburyo bwo kuyikomeza no gukomeretsa abayirokotse.’’ Yavuze ko urumuri rw’icyizere rushushanya urukundo, imbaraga n’ukwigira byaranze abarokotse Jenoside n’icyizere cyo gukomeza kubaho no kwirinda ko yakongeraho kubaho ukundi. Yagize ati “Dufite inshingano zo kwigisha abato amateka kugira ngo bajye bahora baharanira ko ibyabaye bitazasubira ukundi. Tugomba guharanira ko tutazazima.’’ Mu butumwa bwatanzwe n’abana bato na bo bashimangiye ko bidakwiye ko abantu bazira uko bavutse. Umwe yagize ati “Turibuka Jenoside yakorewe Abatutsi, ni akaga. Abantu ntibakwiye gupfa kubera abo bari bo. Tuzaharanira ko bitazongera kubaho ukundi.’’ Perezida w’ Ihuriro ry’abanyarwanda baba muri Norvège (ARC-Norway), Mugisha Peter, yavuze ko uyu mwaka kwibuka byakozwe mu buryo budasanzwe ariko bihora ari ngombwa. Yagize ati “Turibuka ku nshuro ya 26 Jenoside yakorewe Abatutsi. Twibuke twiyubaka. Uyu ni umunsi ukomeye, ubaye mu bihe bidasanzwe. Kwibuka biri mu nshingano za buri wese. Ni ngombwa kwibuka abatuvuyemo no kurwanya ingengabitekerezo ya Jenoside kuko hari abashaka kuyihindura uko bishakiye.’’ Abitabiriye iki gikorwa banasangijwe ubuhamya na Muhire Veronique. Uyu Munyarwandakazi wagize amahirwe yo kuba akiriho, ahamya ko Jenoside y’Abatutsi yatangiye mu 1959, igasozwa mu 1994. Yatanze ubuhamya bw’uburyo inkuru y’ihanurwa ry’indege yabasanze bicaye mu nzu, bavuga ko bashize. Ati “Twahise tuzimya televiziyo, abakuru turarira.’’ Yaje guhungira kuri St Paul mu Mujyi wa Kigali aza no kuharokokera nyuma yo kwisanga mu maboko y’Inkotanyi mu ijoro ryo ku wa 16 rishyira 17 Kamena 1994. Hanatanzwe ubuhamya bwa Umugiraneza Léontine warokotse Jenoside. Bwakurikiwe n’ubutumwa bw’abana bwihanganisha ababyeyi babo bunizeza kuzaharanira u Rwanda rwiza ruzira Jenoside ukundi. Mu gihe ibikorwa byo kwibuka bizamara iminsi 100, haracyatangwa ubutumwa bunyuze mu biganiro bijyanye no kwibuka, ubutumwa bwihanganishanya cyane cyane ko nta gusurana, ku buryo usanga abantu bari hamwe. Umuhango wo kwibuka wasojwe n’igikorwa cyo gukusanya inkunga izafasha Intwaza n’abandi bacitse ku icumu rya Jenoside bafite n’ubumuga bunyuranye."
1,politiki,politic,http://www.igihe.com/politiki/article/perezida-kagame-yishimiye-ko-mugenzi-we-ali-bongo-wa-gabon-yorohewe-amafoto,Perezida Kagame yishimiye ko mugenzi we Ali Bongo wa Gabon yorohewe (Amafoto)," Perezida Kagame yabigaragaje kuri uyu wa Mbere ku munsi wa mbere w’uruzinduko rwe rw’iminsi ibiri i Libreville muri Gabon. Mu kiganiro yagiranye n’itangazamakuru ryo muri Gabon, Perezida Kagame yavuze ko yaje gukomeza gutsura umubano mwiza uri hagati y’ibihugu byombi no gusura mugenzi we Ali Bongo uri koroherwa nyuma y’igihe arwaye. Mu Ukwakira umwaka ushize nibwo Perezida Bongo yajyanywe mu bitaro i Riyadh muri Arabie Saoudite nyuma yo gufatwa n’indwara yo kwangirika kw’imitsi y’ubwonko. Muri Mutarama yasubiye mu gihugu cye amaze koroherwa, akomeza gukurikiranirwa hafi n’abaganga. Perezida Kagame yavuze ko bishimishije kuba Bongo yarorohewe akanasubira mu nshingano ze. Yagize ati “Nishimiye kuza hano muri Gabon gukomeza inzira yo kwimakaza umubano uri hagati ya Gabon n’u Rwanda. Ni n’umwanya kuri njye wo gusura mugenzi wanjye wari umaze igihe arwaye. Nishimiye ko yorohewe akanakomeza inshingano ze.” Yakomeje agira ati “Mu muco w’abanyafurika, inshuti dusurana mu bihe byiza no mu bibi.” Perezida Kagame yavuze ko Gabon, by’umwihariko Perezida Bongo yagiye agira uruhare runini mu gushyigikira intego zigamije guteza imbere Afurika. Ati “Gabon yagiye iharanira inyungu za Afurika, icyerecyezo n’ingamba zigamije kugera kuri icyo cyerecyezo. Perezida Bongo yagize uruhare runini mu gukorana n’abandi bayobozi ku mugabane wacu, mu kuzamura urwego rw’iterambere ryacu”. Mu kwezi gutaha nibwo byitezwe ko muri Afurika hazatangizwa ishyirwa mu bikorwa ry’amasezerano ashyiraho isoko rusange rya Afurika. Gabon iri mu bihugu 44 byashyize umukono ku masezerano ashyiraho isoko rusange ry’ibihugu bihurira mu Muryango wa Afurika Yunze Ubumwe, AU, azwi nka AfCFTA. Ibihugu 22 bisabwa kuyemeza burundu ngo ashyirwe mu bikorwa byarabonetse ndetse biteganyijwe ko mu kwezi gutaha azatangizwa ku mugaragaro. Agaruka kuri ayo masezerano, Perezida Kagame yabwiye abanyamakuru ko ibihugu byose bya Afurika bizi akamaro kayo ku buryo n’ibitarayasinya bizabikora. Ati “N’ibihugu bitarayemeza burundu si uko bitabona inyungu cyangwa ngo bibone ko ari ngombwa ahubwo biracyafite ingorane mu bijyanye n’amategeko n’ibindi  bya tekiniki bagomba kubanza gukemura mbere yo kuyashyira mu bikorwa.” Yagarutse kandi ku muti watuma amakimbirane ahora agaragara hirya no hino muri Afurika acika, avuga ko bisaba ubufatanye bw’ibihugu bigize uwo mugabane. U Rwanda na Gabon bisanzwe bifitanye umubano mwiza. Byombi bihuriye mu Muryango w’Ubukungu bw’Ibihugu bya Afurika yo Hagati, CEEAC. U Rwanda na Gabon basinyanye amasezerano y’imikoranire mu 1976, aza kuvugururwa mu 2010. Bifitanye ubuhahirane buhagaze neza dore ko indege ya RwandAir ikorera ingendo mu Mujyi wa Libreville. Muri Kamena 2016 ibihugu byombi byakuyeho amafaranga yacibwaga umuntu ukoresheje umurongo wa telefoni mu guhamagara hagati yabyo."
5,imyidagaduro,entertainment,http://muhabura.rw/amakuru/imyidagaduro/article/diamond-platnumz-na-rayvanny-barashinjwa-gushishuru,Diamond Platnumz na Rayvanny barashinjwa gushishuru indirimbo ’Tetema’," Mu gihe abahanzi b’abanyarwanda bakunze gushinjwa gushishura cyangwa kwigana indirimbo z’abandi,noneho Diamond Platnumz na Rayvanny abahanzi bo mu gihugu cya Tanzania nabo barashinjwa gushishura indirimbo ‘Tetema’ basohoye mu minsi ine ishize. Iyi ndirimbo nshya Tetema aba bahanzi bayisohoye ku wa 6 Gashyantare 2019, bityo mu minsi ine imaze igiye hanze,kubera ukuntu ikunzwe imaze kurebwa n’abasaga miliyoni ebyiri kandi ari igishishwa cyakomotse ku bihangano by’abandi bahanzi babiri aribo Olamide na Tyler the Creator. Nk’uko byagiye bigaragazwa n’abakoresha imbugankoranyambaga, iyi ndirimbo ya Diamond na Rayvanny bayishishuye umuhanzi Tyler the Creator n’indirimbo ye ’See You Again’. Muri iyi ndirimbo uhereye ku masegonda 15 y’iyi ndirimbo ya Diamond na Rayvanny, hari amwe mu magambo ahura mu bitero, cyane cyane ku mashusho yayo,aho aba basore bakoresheje itsinda ry’Ababyinnyi bambaye imipira y’imyeru n’ingofero zitukura, batambuka bari ku mirongo inyuma yabo haparitse indege, amashusho asa neza neza 100% n’ayo mu ndirimbo ‘See you Again” ya Tyler the Creator yasohoye umwaka ushize. Iki kinyamakuru Hakawutungu gikomeza gitangaza ko muri iyi ndirimbo ya Diamond na mugenzi we harimo ingoma (beat) bibye mu ndirimbo y’undi muhanzi.Ingoma zirimo zivuga neza neza nk’iziri mu ndirimbo ’Motigbana’ ya Olamidi yasohoye umwaka ushize. Kuri ubu aba bashinjwa ubujura bwo gushishura aribo Diamond na mugenzi we bakaba ntacyo baratangaza kuri ibi bashinjwa dore ko iyi ndirimbo yabo ifite ibitekerezo byayitanzweho bisaga 8000, bamwe bagaruka kuri ubu bujura bwakozwe n’aba basore bafatwaga nk’abahanga mu kwikorera ibyabo none nabo bafatanywe igihanaga.

 Tyler the Creator amashusho y’indirimbo ye ’See You Again’ ni foto kopi ya Tetema
Uyu muhanzi Olamide beat(ingoma) y’indirimbo ye ’Motigbana’ niyo yakoreshejwe muri Tetema
Niyomugabo Albert/MUHABURA.RW"
5,imyidagaduro,entertainment,http://muhabura.rw/amakuru/imyidagaduro/article/ibintu-5-utari-uzi-kuri-jasmine-v-wahoze-ari-umukunzi-wa,Ibintu 5 utari uzi kuri Jasmine V wahoze ari umukunzi wa Justin Bieber," Jasmine V w’imyaka 21 yatangaje inkuru nziza ko atwite inda y’amezi atandatu nyuma y’aho atanduakaniye na Justin Bieber, uyu akaba ari umwana we wa mbere azaba abyaye. Uyu mukobwa atandukanye cyane n’abandi bakobwa ni nayo mpamvu twifashishije urubuga rwa hollywoodlife twabateguriye ibintu 5 ukwiye kumenya kuri uyu mukobwa Jasmine V. 1. Jasmine V yagaragaye mu mashusho y’indirimbo nyinshi  
Urugero rw’izo ndirimbo ni iya Kanye west yitwa Jesus walks, iya Kingston yitwa Eenie Meenie


2. Yatandukanye n’inshuti ye ya mbere ku myaka 11
Uyu muhanzikazi agifite imyaka 11 y’amavuko gusa nibwo yaje gutandukana n’uwari umukunzi we wo mu bwana


3. Abafana be bitwa Jasminators
Uyu muhanzikazi ni umwe mubafite abakunzi benshi cyane kuri konti ye ya YouTube bakaba barenga milliyoni 100 ndeste n’indirimbo ye nshya yitwa That’s Me Right There afatanyije n’umuhanzi Kendrick Lamar


4. Ni we muhanzikazi ukoreshwa ku bifuniko bya alubumu z’abahanzi benshi
Uyu muhanzikazi amaze kugaragara cyane kuri Cover(ibifuniko) bya Album( Imizingo) y’abahanzi batandukanye hariya ku mugabane wa America ahanini bitewe n’ubwiza bwe.


5.Yakoze ku mateleviziyo menshi
Uyu muhanzikazi kandi yabaye umunyamakuru kuri za Televiziyo zitandukanye aho agenda akora ibiganiro byo gushimisha abana bato. Uyu mukobwa ntakintu atageragejemo amahirwe kuko yakoze ibintu byinshi bitandukanye n’ubwo akiri umwana

Yanditswe na Ubwanditsi/Muhabura.rw"
14,urukundo,relationship,http://muhabura.rw/amakuru/urukundo/article/episode-2-fiston-yemerewe-kujya-kuba-hanze-y-ikigo-muri,EPISODE 2: Fiston yemerewe kujya kuba hanze y’ikigo muri Getho na Frank ariko ikibazo ni uko…………," Ubushize Angel yari aherekeje Fiston amugejeje kuri biro bikoreramo ubuyobozi bw’Ikigo (Adminitration), bari bamaze gusezeranaho gusa Angel amaze kubwira Fiston ngo azajye aza ku mureba mu ishuli yigamo amusuhuze gusa hari ikintu Angel yari agiye gusa Fiston n’ubwo tutigeze tubasha kikimenya ni muri iyi Episode ……………. Angel: Nonese uwagusaba ikintu hari ikibazo? Fiston:Ntakibazo nukuri uburyo wangiriye neza nta kintu nakwima pe Angel: Nonese waretse tukaza kongera kubonana nimugoroba ko abanyeshuli baragaruka hano mu kigo kwiga (yavugaga gukora Etude ya nimugoroba)? Fiston: Nonese urumva naza kukubona gute n’ubwo ibyo wari unsabye byoroshye kandi nanakubwiye ko nta kintu wansaba ngo nkikwime kandi uzi neza uburyo wangiriye neza Angel: Cyangwa reka tubireke basi tuzabonana ejo ku manywa ngewe nzaza kukwishakira ntugire ikibazo Fiston :Urakoze nukuri nzaba ngutegereje, ahubwo reka njye mu biro kureba abayobozi ubwo nawe ugire ibihe byiza Angel: Sawa kandi nkwifurije amahirwe muri iki kigo"
8,ubukerarugendo,tourism,http://www.igihe.com/ubukerarugendo/article/mbatembereze-i-strasbourg-umujyi-ubumbatiye-amateka-y-abafaransa-n-abadage,"Mbatembereze i Strasbourg, Umujyi ubumbatiye amateka y’Abafaransa n’Abadage (Amafoto)"," Ni umujyi uhana imbibi n’u Budage ndetse ubitse amateka menshi hagati y’ibi bihugu byombi, uherereye mu gace ka Alsace. Ntabwo ari umujyi utuwe cyane kuko uri ku buso bwa kilometero kare 7826, ibarura ryo mu 2017 rigaragaza ko wari utuwe n’abaturage 280966. Ufatwa nk’Umurwa Mukuru w’u Burayi kubera ko ariwo ubarizwamo ibikorwa by’inama y’ubujyanama bw’u Burayi, Urukiko rw’u Burayi rw’uburenganzira bwa muntu, Inteko Ishinga Amategeko y’u Burayi n’ibindi. Ni umujyi kandi ubarizwamo ibikorwa byinshi bibungabungwa na UNESCO nk’umutungo kamere w’Isi. Muri ibyo harimo nka Cathédrale Notre-Dame de Strasbourg n’agace gakundwa na ba mukerarugendo kazwi kitwa Petite France. Ni agace karimo imigezi myinshi ndetse mu myaka yo hambere kakundaga kubamo abarobyi cyane, magingo aya ni ko gace gasurwa cyane muri Strasbourg yose. Imiterere yako igaragaza imyubakire yo mu Bufaransa kera mu kinyejana cya 17 ari nayo mpamvu UNESCO yahisemo kugashyira mu duce tubungabunzwe kubera amateka yako. Naho Cathédrale Notre-Dame de Strasbourg igizwe n’inyubako zigaragaza amateka ya kera y’Abaromani, ndetse igaragazwa nk’urugero rwiza rwo kwerekana amateka yo hambere dore ko mu myaka ya 1647 na 1874 yabaye inzu ya mbere ndende ku Isi, ireshya na metero 142. Uyu munsi ni kiliziya iri mu nsengero esheshatu ndende mu mateka y’Isi ndetse yihariye agahigo ko kuba ariyo ya mbere ndende mu mateka y’Isi yubatswe hagati y’ikinyejana cya Gatanu n’icya 15. Umusizi Victor Hugo n’umudage Goethe nawe wari umwanditsi, bakunze kuyigereranya n’igiti cy’Imana bashaka kuvuga uburebure bwayo. Bitewe n’uko iteye, ahantu hose hari umusozi muri uyu mujyi, iyo uwugiyeho bituma umuntu abasha kuyibona neza Ku bantu bakunda gutembera bihera amaso ibyiza bitatse Isi, ni umujyi mwiza cyane. Mu 2009 ubwo habaga inama ya NATO, Barack Obama na Chancelier w’u Budage, Angela Merkel, bakoze urugendo rw’amateka n’amaguru, bava Strasbourg bagera mu Kehl banyuze ku kiraro cya Passerelle des Deux Rives cyubatswe mu 2004 nk’ikimenyetso cy’ubumwe mu Burayi. Nta passport bisaba ku muntu ushaka gukora uru rugendo nk’urwabo, ugera mu Budage mu gace ka Rhine. Alsace agace ka Strasbourg kazwi ho kugira umuvinyo uryoheye ijigo ndetse n’inzoga nyinshi zituruka mu baturanyi b’Abadage. Mu masaha y’ijoro usanga hafi ya Notre-Dame hari abantu benshi bari ku gacupa bungurana ibitekerezo, Umujyi wa Strasbourg guhera mu 2008 uyoborwa na Roland Ries nyuma yo kuba Umwarimu muri Kaminuza ya Strasbourg n’Umusenateri muri aka Karere imyaka icyenda. Amafoto: Karirima A. Ngarambe"
11,iyobokamana,religion,http://www.igihe.com/iyobokamana/muzika/article/the-bright-five-singers-yashyize-hanze-indirimbo-yo-gufasha-abantu-kwizihiza,The Bright Five Singers yashyize hanze indirimbo yo gufasha abantu kwizihiza umunsi mukuru wa Pantekote," Kuri uyu wa 31 Gicurasi 2020 muri Kiliziya Gatolika n’andi madini yemera Yezu barazirikana igihe Yezu Kristu yasubiraga mu Ijuru maze akaboherereza Roho Mutagatifu. Mu kuzirikana uyu munsi no gufasha abakirisitu kuwizihiza, abaririmbyi ba The Bright 5 Singers bahimbye indirimbo yitwa ‘Roho, ngwino utumurikire’ ijyanye n’uwo munsi kugira ngo bafashe abakristu bose kuzirikana ibanga ryawo. Iraguha Alain Marius uhagarariye The Bright 5 Singers yabwiye IGIHE ko iyi ndirimbo bashyize hanze irimo ubutumwa busaba roho w’Imana kumurikira abantu.  Ati “Irimo ubutumwa busaba Roho w’Imana kumurikira abantu kugira ngo babashe gukorera Imana badategwa, kuko muri iyi minsi benshi bacitse intege.” Itsinda rya The Bright Five Singers ryatangiye gukora ubutumwa mu 2015 ku itariki 15 Ukwakira ariko abarigize bose bari basanzwe ari abaririmbyi dore ko benshi muri bo bize muri Seminari zitandukanye. Barangije amashuri yisumbuye, bane muri bo bahuriye mu yahoze ari Kaminuza Nkuru y’u Rwanda i Huye (NUR) muri korali yitwa Le Bon Berger. Ubwo habaga amahugurwa yari yateguwe na Choeur International et Ensemble Instrumental de Kigali agenewe abaririmbyi mu 2011 igatumira umugabo w’umuhanga muri muzika wo muri Cameroun witwa Jean Jacques Gregoire Belobo, niwe wabateye iyo nyota yo kurushaho gukunda umuziki, ariko anabasigira ubumenyi ari nabwo bifashishije mu kuzamura imiririmbire yabo. Nyuma y’aho basoreje amashuri nibwo bihuje bakora iri tsinda. Bakunda gukora ibitaramo bitandukanye biteguriye cyangwa se batumiwemo. Iri tsinda ryanashyize hanze Album ya mbere yitwa ‘Musabe Muzahabwa’. Yagiye hanze kuwa 15, Ukwakira 2017. Bafite izindi zirimo iyitwa ""Uhoraho"", ""Sangwa Mariya"", ""Dusingize Imana"" n’izindi. Indirimbo nshya yakozwe mu buryo bw’amajwi na Emmy Pro usanzwe akora indirimbo iz’abaririmbyi bo muri kiliziya Gatolika naho amashusho atunganywa na Gaga."
5,imyidagaduro,entertainment,http://kigalipost.com/Nsengiyumva-Igisupusupu-yashyize-hanze-indirimbo-Rwagitima-VIDEO.html,"
Nsengiyumva ’Igisupusupu’ yashyize hanze indirimbo ’Rwagitima’ -VIDEO
"," Umuhanzi Nsengiyumva Francois umaze kwamamara cyane nka ’Igisupusupu’ nyuma y’indiribo ze e byiri zikunzwe n’abatari bake ’Mariya Jeanne’ na ’Icange mukobwa’, ubu noneho yongeye gukora mu nganzo ashyira hanze iyo yise ’Rwagitima’. ’Rwagitima’ ntabwo  ari nshya mu matwi y’abakurikirana uyu mugabo kuko ari imwe mu zo yayiririmbaga mu tubari no mu masoko cyera ataramamara maze amashusho agasakazwa ku mbuga nkoranyambaga. Gusa ubu iyi ndirimbo yanononsowe mu buryo bugezweho ndetse amwe mu magambo aravugururwa. Yatunganyijwe mu buryo bw’amajwi na producer Jay P naho amashusho yayo ayoborwa ndetse atunganywa na producer Fayzo. Iyi ndirimbo yayitiriye kamwe mu duce tw’iwabo mu karere ka Gatsibo kitwa ’Rwagitima’, ariko muri rusange ni indirimbo ivuga inkuru y’urukundo, ikaba inagaragaramo bamwe mu bakinnyi ba filime nyarwanda b’abanyarwenya barimo Kirahinda na Makanika. Kanda hano hasi urebe amashusho y’iyi ndirimbo"
1,politiki,politic,http://www.igihe.com/diaspora/article/abakinnyi-ba-psg-bifatanyije-n-u-rwanda-mu-kwibuka-ku-nshuro-ya-26-jenoside,Abakinnyi ba PSG bifatanyije n’u Rwanda mu Kwibuka ku nshuro ya 26 Jenoside yakorewe Abatutsi," Kuva ku wa 7 Mata 2020, Abanyarwanda n’inshuti z’u Rwanda bari mu minsi 100 yo kwibuka ku nshuro ya 26 Jenoside yakorewe Abatutsi mu 1994, yahitanye inzirakarengane zisaga miliyoni mu mezi atatu gusa. Ni muri urwo rwego, Ikipe ya Paris Saint-Germain ihagarariwe n’abakinnyi barindwi barimo Kylian Mbappé watsinze ibitego byinshi muri shampiyona y’uyu mwaka w’imikino wa 2019/20 mu Bufaransa, yatanze ubutumwa bwo kwifatanya n’u Rwanda muri ibi bihe. Ni ubutumwa bw’amashusho y’amasegonda 40, aho aba bakinnyi bose uko ari barindwi bagenda bakuranwa mu kuvuga amagambo yo kwifatanya n’u Rwanda mu kwibuka ku nshuro ya 26 Jenoside yakorewe Abatutsi mu 1994. Butangirwa n’amagambo y’Ikinyarwanda avugwa na Kylian Mbappé ati “Twibuke Twiyubaka”, agahita yakirwa n’Umunya-Sénégal, Idrissa Gana Gueye n’abandi bagakurikira mu gihe busozwa n’ubundi aba bakinnyi bavuga bati “Twibuke Twiyubaka” nk’amagambo agize insanganyamatsiko y’uyu mwaka. Bose bagize bati “Twibuke Twiyubaka. Rwanda, abakinnyi ba Paris Saint-Germain bagufitiye ubutumwa. Twifatanyije nawe mu kwibuka Jenoside yakorewe Abatutsi. Mu myaka 26 ishize kuva icyo gihe, wagaragaje ubumwe, kwihangana n’impinduka z’intangarugero Isi ishobora kukwigiraho, ikanakurikiza. No muri ibi bihe bikomeye, turi kumwe nawe dukomeza gushyigikira intambwe u Rwanda rukomeje gutera. Sitwe tuzarota dusura u Rwanda mu gihe cya vuba. Twibuke twiyubaka.” Guhera mu Ukuboza 2019, u Rwanda rwagiranye ubufatanye na Paris Saint-Germain, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo. Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1. Mu biganiro byahuje abahagarariye Paris Saint-Germain na Minisiteri ya Siporo, hemejwe ko iyi kipe izubaka ishuri ry’umupira w’amaguru mu Karere ka Huye."
5,imyidagaduro,entertainment,http://www.igihe.com/imyidagaduro/article/adrien-misigaro-na-gentil-misigaro-bageze-mu-rwanda-aho-bagiye-gukorera,Adrien Misigaro na Gentil Misigaro bageze mu Rwanda aho bagiye gukorera ibitaramo bikomeye (Video)," Aba bahanzi bageze ku kibuga cy’indege cya Kanombe ku mugoroba wo kuri uyu wa Gatanu tariki 28 Gashyantare bari kumwe n’irindi tsinda ry’abaririmbyi bazafatanya nabo. Adrien Misigaro yabwiye itangazamakuru ko yababajwe cyane no gufungwa kwa Fireman nubwo ntacyo yari kubikoraho kuko gahunda zagombaga gukomeza mu gihe umuntu yaguye mu makosa. Ati “Nk’umukozi w’Imana ndamusengera nta kindi kintu nabivugaho, gahunda za leta zigomba gukomeza kuko umuntu iyo ari mu makosa aba agomba gufungwa yaba arengana akarenganurwa. Hari gahunda tuzakorana, hari n’indirimbo ze twakoze.” Gentil Misigaro we yavuze ko yari akumbuye mu Rwanda ndetse anagaragaza ko ari ahantu ahoza ku mutima cyane ko yanaje yambaye imyambaro yahakorewe. Mu mwaka wa 2019 nibwo Adrien Misigaro yagiye gusura urubyiruko ruri kugororerwa i Iwawa, iki gihe uyu muhanzi yavuyeyo atangije Ubukangurambaga yise “Melody of New Hope” bugamije gukangurira urubyiruko rutandukanye kwirinda no kwitandukanya n’ibiyobyabwenge. Asubiye muri Leta Zunze Ubumwe za Amerika, aho asanzwe atuye, uyu muhanzi uri mu bagezweho muri Diaspora mu bakora indirimbo zo kuramya no guhimbaza Imana yasobanuriye ubuyobozi bw’itorero asengeramo ibyo avuyemo mu Rwanda. Nyuma yo kwishimira iki gikorwa yatangije, ubuyobozi bw’Itorero asanzwe asengeramo muri Amerika bwiyemeje kumutera ingabo mu bitugu bukamushyigikira ndetse kugeza ubu uhereye ku muyobozi w’iri torero n’abandi bakozi b’Imana bafatanya umurimo bazamuherekeza mu bitaramo ateganya gukorera mu Rwanda muri Werurwe 2020. Ibi bitaramo byiswe “Each one reach one” byateguwe mu rwego rwo gukangurira buri wese mu banyarwanda kuba bafasha byibuza umuntu umwe wabaswe n’ibiyobyabwenge kubivamo bityo bigafasha kwihutisha ubukangurambaga bwa “Melody of New Hope”. Mu gihe azamara mu Rwanda, Adrien Misigaro n’ikipe bazaba bari kumwe bazasura ibigo bitandukanye bifasha ababaswe n’ibiyobyabwenge. Igitaramo cy’i Kigali kizaba tariki 8 Werurwe 2020 muri Intare Arena mu gihe tariki 15 Werurwe 2020 bazakomereza muri Kaminuza y’u Rwanda, Ishami rya Huye muri Auditorium."
13,uburezi,education,http://www.igihe.com/twinigure/ubibona-ute/article/imicungire-n-imiterere-y-amashuri-makuru-yigenga-mu-rwanda-bikwiye-kunozwa,Imicungire n’imiterere y’amashuri makuru yigenga mu Rwanda bikwiye kunozwa," N’ubwo bwose uburezi bushingiye ku mashuri buhera ku rwego rw’ibanze rukagenda ruhererekanya inshingano n’izikurikiyeho ku buryo bwisumbuye, muri aka kanya twifuje kuvuga gusa ku burezi mu mashuri makuru yigenga mu gihugu cyacu. Ibyo tuvuga  bikaba  bigamije gutanga umusanzu wacu muto ku cyatuma icyo cyiciro cy’amashuri kirushaho gukora neza no kuba cyatanga umusaruro mwiza wateza imbere sosiyete y’Abanyarwanda. Muri iyi minsi hakunze kuvugwa ibibazo binyuranye mu mashuri makuru yigenga ( private Higher Learning Institutions) mu Rwanda, bishingiye, cyane cyane  ku mikorere mibi ndetse bikagira n’ingaruka mbi ku ireme ry’uburezi buhatangirwa. Iyo umuntu yitegereje neza uko ayo mashuri akora, asanga ibibazo bihari biterwa ahanini n’imicungire mibi yayo ikunze kuhagaragara muri rusange. Kudacunga neza umutungo w’ayo mashuri, cyangwa kuwukoresha ibyo utagenewe, bituma abakozi bamara amezi menshi badahembwa kandi ntibanabone n’ibindi umukozi agenerwa, nko gutangirwa umusanzu w’ubwitegenyirize bw’izabukuru, kutagira ubwishingizi bwo kwivuza, n’ibindi. Haza kandi n’ikibazo cyo kutagira ibikoresho bihagije, kandi nyamara bikenewe mu kazi ka buri munsi, ndetse tutibagiwe hamwe na hamwe, no kutagira aho gukorera hahagije cyangwa hatunganye. Umwe mu miti yafasha gukemura icyo kibazo ni uko minisiteri y’Uburezi yifashishije Urwego rushinzwe Amashuri Makuru (Higher Education Council–HEC) yarushaho gukurikirana imikorere y’ayo mashuri kandi igafata ibyemezo ku buryo bwihuse ku bibazo binyuranye  bigenda biyabonekamo, ibyo bigakorwa hakiri kare, amazi atararenga inkombe. Ikindi umuntu yavuga muri uru rwego ni ukureba uko itegeko rigenga amashuri makuru mu Rwanda ryasuzumwa kugira ngo harebwe niba koko rijyanye neza n’imiterere y’amashuri rireba. Ibyo ndabivuga  mpereye ko hari amashuri makuru amwe n’amwe usanga yarabaye kandi akagendera ku mategeko asanzwe agenga sosiyete z’ubucuruzi (companies) zisanzwe. Aha rero turatekereza ko uburezi ari ikintu gikomeye cyane ku buzima bw’igihugu no ku hazaza hacyo, ku buryo amategeko areba uburezi yakagombye kugira umwihariko wayo, aho  kugira ngo uburezi bufatwe nk’ubundi bucuruzi cyangwa ubushabitsi busanzwe. Hari ababona ko ibibazo binyuranye birangwa mu mashuri makuru yigenga muri iki gihe, bishobora kuba biterwa  n’igabanuka, kubera impamvu zinyuranye  ry’umubare w’abanyeshuri bayagana; maze nabyo bigatera igabanuka ry’amafaranga y’ishuri batangaga; ahanini ari nayo akoreshwa mu bikorwa bindi by’ishuri. Ibivugwa bishobora kuba byagira ishingiro, ariko rero umuntu wakurikiye neza uko ibintu byagiye bihinduka mu rwego rw’Uburezi mu gihugu cyacu  muri iyi myaka 25 ishize, yahamya ko abo bireba by’umwihariko bakagombye kuba  barafashe ingamba zihamye mbere, kugira ngo ibintu ntibibe bimeze uko biri muri ibi bihe. Mu rwego rwo gushaka ibisubizo byatuma umubare w’abanyeshuri wiyongera, ni ngombwa gutekereza byimbitse ku miterere y’amashuri makuru yigenga dufite mu Rwanda. Muri gahunda igihugu cyacu gifite yo kugira iterambere rishingiye ahanini ku burezi, ntabwo twavuga ko turagera ku mubare uhagije w’abize amashuri makuru kandi baba umusemburo ukomeye w’iterambere. N’iyo urebye amashuri dufite, cyane cyane ayashizwe n’Abanyarwanda, usanga muri rusange, asa nk’ayibanda ku nyigisho zimwe, kandi nyamara hari ibice binyuranye by’ubumenyi bukenerwa mu buzima bw’igihugu tutabona ubu  mubyo amashuri yigenga atanga mu gihugu cyacu. Ibi rero birerekana ko amashuri yacu akeneye impinduka mu miterere yayo. Bikaba byaba byiza buri shuri rigize ibyo ryigisha byihariye kandi rikabinoza neza ku buryo buzobereye (différenciation et spécialisation), ibyo bikaba byanatuma umubare w’abarigana wiyongera kuko buri shuri ryaba rifite ibyo ryihariye ayandi ataba afite. Ariko nabwo rero, iyo urebye uko amashuri yacu yigenga akora n’uko akorana, dushobora kuvuga ko kugira ngo iyo ntambwe izagerweho na none  inkunga ya minisiteri y’Uburezi mu Rwanda ikenewe cyane, kugira ayo mavugururwa azashobore  gukorwa kandi agerweho neza. Mu magambo ahinnye, dusoza iyi nyandiko, twavuga ko twifuje kugaruka kuri bimwe mu bibazo ubu biboneka, muri rusange, mu mashuri  makuru yigenga mu Rwanda n’uburyo byashobora gushakirwa ibisubizo. Twanerekanye uruhare rw’ingenzi minisiteri ishinzwe Uburezi  mu Rwanda yagira mu gushaka umuti watanga ibisubizo byaba bikwiye, ku buryo burambye. Dr Gasana Sébastien
Umwarimu wa Kaminuza n’Umushakashatsi. "
2,imikino,sport,http://muhabura.rw/amakuru/sport/article/euro-2016-portugal-yamaze-kwicara-muri-1-2-kirangiza,Euro 2016: Portugal yamaze kwicara muri 1/2 kirangiza," Ikipe y’igihugu ya Portugal ibaye ikipe yambere ibimburiye izindi kugera muri kimwe cya kabiri kirangiza, nyuma yo gutsinda Poland kuri penaliti 5-3. Robert Lewandowski wa Poland niwe wafunguye amazamu, umukino umaze amasegonda 100 utangiye, igitego cyaje kwishyurwa ku munota wa 33 n’umukinnyi Renato Sanches wa Portugal. Cristiano Ronaldo yagiye ahusha uburyo bwiza bwari kubyazwamo ibitego, umukino waje kurangira amakipe yombi anganya igitego 1-1. Hitabazwa iminota 30 y’inyongera ngo haboneke ikipe igera muri kimwe cya kabiri kirangiza Iminota 30 yarangiye nta kipe ibashije kureba mu izamu ry’indi, amakipe yombi yitabaza penaliti. Portugal yinjiza, 5 kuri 3 za Poland, ku ruhande rwa Portugal zatewe na Cristiano Ronaldo, Renato Sanches, Joao Moutinho, Nani na Ricardo Quaresma winjije iya nyuma yabahaye itsinzi. Umukinnyi warase penaliti ku ruhande rwa Poland ni Jakub Blaszczykowsk, abandi bari bazinjize ni Robert Lewandowski, Arkadiusz Milik na Kamil Glik. Portugal ikaba itegereje kuzakina n’ikipe izatsinda hagati ya Wales na Belgium ziza gukina kuri uyu wa gatanu tariki ya 1 Nyakanga 2016.












Yanditswe na Ubwanditsi/Muhabura.rw"
14,urukundo,relationship,http://muhabura.rw/amakuru/urukundo/article/dore-bimwe-mu-binyoma-abasore-bakunze-kubeshya-abakobwa-7923,Dore bimwe mu binyoma abasore bakunze kubeshya abakobwa," Kuba muri iyi nkuru tugiye kuvuga bimwe mu byo abasore bakunze kubeshya, ntibivuze ko ari ihame ridakuka ko igihe cyose umusore abivuze aba abeshya, nyamara bikunze kubwirwa abakobwa babeshywa. 1. Umubare w’amafaranga akorera
 Abasore benshi burya ngop ntibakunda kuvuga umubare nyawo w’amafaranga akorera, ashobora kubwira umukobwa macye ku yo akorera kugira ngo atamusaba impano z’umurengera cyangwa se akamubwira menshi ari ku mwiyemeraho cyane cyane iyo abona ueo mukobwa afite amarere maremare yo gukunda abantu bafite amafaranga, cyangwa se hari n’abasore biyemera gutyo gusa agahitamo kubeshya umukobwa bakundana. 2. “Byabaye rimwe ntibizongera” Iyi ni imvugo y’abasore b’abahehesi igihe bafashwe, niba umufatanye n’undi mukobwa mu bintu runaka agahita yihutira kukubwira ko byamutunguye kandi ko ari ubwa mbere n’ubwa nyuma bitazongera, nyamara ngo ukuri ni uko umusore wishoye mu gushurashura mu bakobwa barenze umwe umubare munini ari uw’abatabireka. 3. “Sinzi impamvu uwo twakundanaga akomeza kumpamagara”
 Ibi bishobora kubaho igihe umusore afite umukobwa mushya akundana nawe ariko akaba yarakundanye nawe atarigeze areka uwo yari afite mbere, akaba ahari hose, bityo igihe wa wundi wa mbere ahamagaye umusore akabeshya wa mukobwa mushya ko nta mubano bagifitanye. 4. “Akazi kabaye kenshi uyu munsi.. sinzi impamvu boss ashaka kunkoresha amasaha y’ikirenga”
 Ushobora kubora kuba ufite umukunzi uzi nyinshi muri gahunda ze z’akazi ndetse ukaba uzi neza ko bitajya bipfa gushoboka ko akora amasaha y’ikirenga, ukajya kumva nk’umunsi mufitanye gahunda runaka akubwiye ko atakibonetse kubera akazi kandi bitari bisanzwe bibaho, icyo gihe ushobora gutangira kugira amakenga ko ataba ashaka gusubika gahunday awe ku zindi mpamvu. 5. “nta mukunzi mfite” Iyo ukimenyana n’umusore bwa mbere, ashobora gushaka kugutereta kubera impamvu nyinshi zitandukianye ariko wowe ntuba wamenya ikimugenza. Abasore bagira ubutwari bwo kuvugisha ukuri ko bafite umukunzi igihe bahuye n’undi mukobwa mwiza ni bake 6. ”Sinari nzi ko biri bukubabaze”
 Abasore bafite umukunzi bizeye neza ko abakunda bashobora gukora ibyo bishakiye bishobora kubabaza umukunzi wabo kubera ko bizeye neza ko ari bubababarire. 7. “Uraruta abandi bakobwa bose naba naramenye”
 Iki ni ikinyoma abasore benshi babeshya atari uko ari ukuri ahubwo ari ukugira ngo wumve wishimye cyangwa kugira ngo agusabe icyo ashaka yabanje kugutegura mu mutwe wemere nta mananiza. 8. “Simukunda nkunda wowe” Iri ni ikosa rikunzwe gukorwa n’abakobwa, gukunda umusore ukiri kumwe n’undi mukobwa. Abasore bakunda ku buryo bukomeye kurusha abakobwa, niba afite umukobwa akunda kandi atatandukanye nawe, kukubwira ko uruta wa mukobwa aba ari ukukubeshya gusa ngo ureke guhora uhangayitse. 9. “Ni inshuti yanjye bisanzwe ... nta kintu nakorana nawe”
 Byashoboka ko umusore yakubwira ibi akubwiza ukuri cyangwa se byashoboka ko yanakubeshya, ukuri ni uko hari ababeshya ko umukobwa runaka ari inshuti isanzwe kandi nyamara bafitanye umubano wihariye ubangamiye urukundo rwanyu. 10. “Singamije kuryamana nawe” Iyi nayo ni imvugo abasore bakunda gukoresha cyane cyane igihe babonye ko umukobwa yabavumbuye akamenya ko ikibagenza ari ukuryamana gusa, akagerageza kwiregura. Niyomugabo Albert/MUHABURA.RW"
12,ibidukikije,environment,http://www.igihe.com/ibidukikije/article/minisitiri-mujawamariya-yibukije-abangiza-ibidukikije-ko-nta-yindi-si-bafite-yo,Minisitiri Mujawamariya yibukije abangiza ibidukikije ko nta yindi si bafite yo kuzaturaho," Ibi yabigarutseho kuri uyu wa Kabiri tariki 19 Ugushyingo 2019, ubwo iyi Minisiteri yahuraga n’abafatanyabikorwabayo harebwa uko bakomeza kunoza ubufatanya mu kurengera ibidukikije. Iyangirika ry’amashamba, imyuka ihumanya ikirere iva mu nganda no mu binyabiziga, ndetse n’ibindi bikorwa bitandukanye bya muntu, ni bimwe mu biza ku isonga mu gukomeza kwangiza ibidukikije hirya no hino ku Isi. Minisitiri Mujawamariya avuga ko iyi nama iba igamije guhuza abafatanyabikorwa mu bikorwa bitandukanye barimo abakora mu by’amashyamba, ubutaka n’abandi, intego ari ugukokomeza kugira igihugu cyiza. Ati “Dukeneye kubungabunga ibidukije ariko n’igihugu gikeneye amajyambere byaba mu bucuruzi bw’amabuye y’agaciro n’ahandi, icyo dusaba abafatanyabikorwa ni ugukomeza mu nzira turimo nk’u Rwanda dukomeza guteza imbere ibidukikije, kandi dukomeza kugira igihugu kirangwamo n’ibidukikije byitaweho kuva ku mwana kugera ku mu kambwe.” Ati “Iyi si dutuyeho niyo yonyine dufite aho gutura, tugomba rero kuyirinda kubera ko nta handi dufite dutura ni aha gusa, buri wese uko yaba angana kose akwiye kumva ko ari inshingano ze zo kubungabunga ibidukikije.” Umuyobozi w’Ikigo gishinzwe kubungabunga ibidukikije, Eng. Coletha Ruhamya, yavuze ko hakiri imbogamizi mu kubungabunga ibidukikije zirimo ingengo y’imari igenerwa uru rwego, kudahuza ibikorwa mu nzego ndetse n’ishoramari ridahagije mu kurinda ibidukikije. Agira ati ""Usanga ingengo y’imari leta yakoresheje yose, 2,9% ni yo yagiye mu bintu birengera ibidukikije, ibyo byose rero turashaka kureba ukuntu izo nzego zindi zibishyira muri gahunda yazo.’’"
12,ibidukikije,environment,http://www.igihe.com/ibidukikije/article/mu-rwanda-hagiye-gutangizwa-banki-itera-inkunga-imishinga-y-ibidukikije,Mu Rwanda hagiye gutangizwa banki itera inkunga imishinga y’ibidukikije," Amakuru ajyanye n’itangizwa ry’iyi banki mu Rwanda yatangarijwe mu kiganiro cyatangangiwe mu nama ya Cop 25 iherutse kubera muri Espagne mu mpera z’umwaka ushize kireba uruhare rwa banki zigamije guteza imbere ibidukikije mu gutuma ibihugu bigera ku ntego zabyo. Muri iyo nama niho hatangarijwe ko u Rwanda ruzashyiraho banki igamije gushyigikira imishinga igamije kurengera ibidukikije, “Rwanda Catalytic Green investment bank”. Uru rwego rw’imari ruzafasha mu gukangurira ibigo byigenga gushyigikira ishyirwa mu bikorwa ry’imishinga itangiza ibidukikije mu gihugu. Umuyobozi ushinzwe ibijyanye n’imihindagurikire y’ikirere muri Banki Nyafurika itsura Amajyambere (AfDB), Anthony Nyon, yatangaje ko hakenewe ingamba zihamye mu guhanga ikoranabuhanga rishya rigamije guhangana n’ibibazo by’imihindagurikire y’ibihe. Ati “Ku bw’iyo mpamvu, Banki Nyafurika itsura Amajyambere, binyuze mu bufasha bw’ikigega kigamije kurengera ibidukikije, iri gukorana n’ihuriro rya banki zigamije kurengera ibidukikije mu kureba uburyo butandukanye bwo gushyira igishoro mu bikorwa bifasha kurengera ibidukikije ku rwego rwo hasi, ari nako tuzamura uruhare rw’abikorera.” Kubera ibibazo by’imihindagurikire y’ibihe, nibura abahinzi bo mu Rwanda batakaza 40% by’umusaruro wabo. Leta yashyizeho ikigega Fonerwa cyahawe inshingano zo gufasha u Rwanda kugera ku bukungu butangiza ibidukikije binyuze mu gutera inkunga imishinga ya Leta n’abikorera iri muri uyu murongo. Kuva iki kigega cyashingwa, hahanzwe imirimo 138000 itangiza ibidukikije. Mu 2017, habarurwaga ko ubutaka bungana na hegitari 21 847 bwatunganyijwe hagamijwe kwirinda ko butwarwa n’isuri ndetse hegitari 12,998 z’inkombe n’imigezi n’ibiyaga zarasubiranyijwe ndetse imiryango ifashwa 17 449 kubona ingufu zidakomoka ku ngomero z’amashanyarazi. Icyo gihe FONERWA yari imaze gutanga inkunga ya miliyoni 100 z’amadorali, iyi nkunga ikaba ihabwa imishinga yatsinze binyuze mu marushanwa."
5,imyidagaduro,entertainment,http://kigalipost.com/Young-Grace-yahishuye-ko-atwite.html,"
Young Grace yahishuye ko atwite 
"," Umuraperikazi Abayizera Marie Grace wamenyekanye cyane nka Young Grace, aritegura kwibaruka imfura ye mu gihe cya vuba. Abicishije kuri konti ye ya Instagram, kuri uyu wa Gatanu umunsi wizihirizwaho Umunsi w’Abagore, Young Grace yasangije abamukurikirana, amashusho y’umwana uri gukina mu nda, arangije yandika amagambo agaragaza ko anezerewe. Ati ""Ndimo kuba muri bya bihe by’ubufindo buri mugore wese aba ategereje mu buzima bwose. Ubu inda yanjye ni iy’agaciro nk’umutima wanjye. Imbaraga z’umugore.""

Young Grace yagaragaje ko atwite Young Grace amaze iminsi akundana n’umusore witwa Rwabuhihi Hubert bakunze kwita Piqué, ukina umupira w’amaguru aho abarizwa mu cyiciro cya kabiri mu ikipe ya Heroes.

Young Grace n’umukunzi we Rwabuhihi Hubert (Piqué) Uyu musore akaba yaranamwambitse impeta (Bague de fiançailles) mu mpera z’umwaka ushize ku mugoroba wo ku itariki ya 19 Nzeri 2018 ubwo uyu muraperikazi yizihizaga isabukuru y’imyaka 25, amusaba ko babana, undi abyemera atazuyaje, kuva icyo bavuga ko bagiye mu myiteguro y’ubukwe. Nubwo Young Grace atahishuye niba umwana atwite ari uw’uyu musore, benshi baketse ko nta kabuza ari uwe kuko kugeza ubu bakigaragaza ku mbuga nkoranyambaga ko nta cyasha kiri mu mubano wabo, hakaba hari n’abemeza ko baba babana mu nzu imwe.

Ubwo Piqué yapfukamaga agasaba Young Grace ko bazarushingana"
11,iyobokamana,religion,http://muhabura.rw/amakuru/iyobokamana/article/urukiko-rwo-rwategetse-musenyeri-mukuru-wa-kiliziya,Urukiko muri Australia rwategetse ko Musenyeri mukuru wa Kiliziya Gatolika agomba gufungwa," Urukiko rwo muri Australia rwategetse ko uwahoze ari Musenyeri mukuru wa Kiliziya Gatolika muri Australia, agomba kumara amezi 12 afungiye iwe nyuma yo guhamwa n’icyaha cyo guhishira ihohotera ry’abana rishingiye ku gitsina. Iki cyemezo cy’urukiko gisobanuye ko Philip Wilson - weguye ku mirimo ye nka Musenyeri mukuru wa Adelaide nyuma yo guhamwa n’icyaha - atazashyirwa mu buroko. Wilson w’imyaka 67 y’amavuko, ni we muyobozi wo hejuru wo muri Kiliziya Gatolika ku isi uhamijwe icyaha cyo guhishira ihohorera ry’abana rishingiye ku gitsina. Abamwunganira mu mategeko bavuze ko kuri uyu wa kabiri bajuririra iki cyemezo cy’urukiko. Umucamanza yavuze ko Wilson atangira iki gihano ako kanya, akagikorera mu nzu ya mwenewabo aho azajya agenzurirwa hifashishijwe icyuma cy’ikoranabuhanga kizajya kigaragaza niba ahaguma. Nyuma y’amezi atandatu akaba yashobora gusaba kurekurwa bishingiye ku myitwarire ye muri iki gihano. Ubwo yasohokaga mu cyumba cy’urukiko kuri uyu wa kabiri, Wilson ntabwo yasubije ikibazo yari abajijwe n’umwe mu bigeze gukorerwa ihohoterwa wamusatiriye yifuza ko amusaba imbabazi. Muri uru rubanza, Wilson yahakanye ko atigeze amenya ko Padiri James Patrick Fletcher yakoreye ihohotera rishingiye ku gitsina abana b’abahungu bamuherezaga kuri alitari mu myaka ya 1970. Ariko mu kwezi kwa gatanu, urukiko rwanzuye ko abakorewe iri hohotera bari baramenyesheje Wilson iby’iri hohotera akananirwa kugira icyo akora. Mu mwaka wa 2004, Padiri Fletcher yahamwe n’ibyaha 9 by’ihohotera ry’abana rishingiye ku gitsina.Yaje gupfira mu buroko mu mwaka wa 2006. Niyomugabo Albert Muhabura.rw"
11,iyobokamana,religion,http://muhabura.rw/amakuru/iyobokamana/article/nicyo-uvuze-icyo-ndagikora-kuko-wangiriyeho-umugisha-nka,"Nicyo uvuze icyo ndagikora kuko wangiriyeho umugisha nka kumenya Izina ""Kuva 33-17""", Nicyo uvuze icyo ndagikora kuko wangiriyeho umugisha nka kumenya Izina Kuva 33-17
2,imikino,sport,http://muhabura.rw/amakuru/sport/article/ronaldo-na-benzema-bagarutse-muri-real-madrid-iza-guhangana,Ronaldo na Benzema bagarutse muri  Real Madrid iza guhangana na Manchester City," Zinedine Zidane, umutozawa Real Madrid yamaze kwemeza ko mu mukino ikipe ye irajya gusuramo Manchester City abasore be babiri Christiano Ronaldo na Karim Benzema baraba bahari,  Ni mu mikinoya UEFA Champions league ½ umukino ubanza urabera kuki buga Etihad cya Man.City, mu Bwongereza.Ronaldo ntiyari yagaragaye ku mukino ikipe ye ya Real yakinaga mu mperaz’icyumweru gishize kubera akabazo k’imitsi, Benzema we yasohotse muri uwomukino ku munota wa42  bitewen’ikibazo yari agize mu ivi. Aba basoreni babiri muri batatu bagize bwa butatu bwa Real Madrid, BBC. Bahagurukanyen’abandibere keza mu Bwongereza .bakigera ku kibuga Etihad, umutoza Zidane yavuze ko ngo bari buze gufata icyemezo cyanyuma bamaze gukora imyitozo yanyuma, gusa ngo afite icyizereko izi nkingi ze za mwamba ziza kuba zimufasha kwegera kundunduro yo gukabya inzozi ze agasezerera ikipeya City. Utu butatubwa Real Madrid bumaze gutsinda ibitego 92. Muri ibyo harimo 47 bya Christiano Ronaldo, harimo 27 bya Karim Benzamna 18 bya Gareth Bale utarakinnye imikino ihagije ahanini kubera ibibazo by’imvune, Christiano usanzwe ari umukeba wa Man.City kuva cyera akina muri Man.Utd, arabura igitego kimwe ngo agree  kugahigo yakoze muri  2013-2014 ubwo yatsindaga ibitego 17.

Yanditswe na Rukundo Xaver/Muhabura.rw"
8,ubukerarugendo,tourism,http://www.igihe.com/ubukerarugendo/article/mu-basuye-pariki-y-akagera-umwaka-ushize-48-ni-abanyarwanda,"Mu basuye Pariki y’Akagera umwaka ushize, 48 % ni Abanyarwanda"," Ugereranyije abasuye iyo pariki umwaka ushize n’abayisuye mu 2018, habayeho ubwiyongere bwa 12 %. Parike #Akagera yakiriye abakerurgendo basaga 49,000 muri 2019. Habayeho ubwiyongere bwa 12% ugereranyije na 2018. 48% by'abasuye parike uyu mwaka ni ABANYARWANDA. #Ibyaranze2019#VisitRwanda — Akagera (@AkageraPark) January 21, 2020 Iyi pariki  kuva mu 2010 icungwa n’umuryango wita ku rusobe rw’ibinyabuzima, African Parks. Mu myaka itanu ishize hagiye haba amavugurura agamije guteza imbere urusobe rw’ibinyabuzima muri iyo pariki no kurushaho gukurura ba mukerarugendo bayisura. Nubwo umubare w’amafaranga yinjijwe umwaka ushize utatangajwe, ashobora kuba yariyongereye ugendeye ku bwiyongere bw’abayisuye. African Parks icunga iyi pariki igaragaza ko amafaranga yinjiza yavuye ku madolari 200 000 mu 2010, akagera ku madolari miliyoni ebyiri mu 2018. Ibyo byatumye iyo pariki ibasha kwihaza ku ngengo y’imari ikoresha ku kigero cya 75 %. Iyi pariki irimo amoko atandukanye y’inyamaswa, ikaba imwe mu zikomeye muri Afurika nyuma yo kuzanwamo intare n’inkura. Pariki y’Akagera irimo n’izindi nyamaswa zitandukanye nk’impala n’imparage, impongo, inzovu, imvubu, ingwe, inyoni z’amoko asaga 500  n’ibindi. Mu 2015, Pariki y’Akagera yazanywemo intare zaherukagamo mu myaka ya 1990. Mu mwaka wa mbere zigaruwemo, umubare w’intare wikubye kabiri kuko zahise zibyara ibyana 11. Mu 2017, hazanywemo izindi ntare ebyiri z’ingabo zivuye muri Afurika y’Epfo. Mu 2017 kandi, muri iyo pariki hazanywemo inkura z’umukara 18, nyuma y’imyaka icumi ubwo bwoko bw’inyamaswa bwarazimiye. Umwaka ushize, Pariki y’Akagera yari yasuwe n’abakerarugendo 44000, kimwe cya kabiri ari Abanyarwanda."
4,ubuzima,health,http://kigalipost.com/Roma-Ku-butaka-bwa-Vatican-hasanzwe-ibisigazwa-by-imibiri.html,"
Roma: Ku butaka bwa Vatican hasanzwe ibisigazwa by’imibiri
"," Ibisigazwa by’imibiri byabonywe ku butaka bwa Vatican i Roma, ndetse ibi bishobora gutuma polisi y’Ubutaliyani isubukura iperereza ku bantu babiri babuze mu buryo budasobanutse mu 1983. Ni amakuru yatangajwe kuri uyu wa Kabiri tariki ya 30 Ukwakira 2018 n’iki cyicaro gikuru gitagatifu cya Kiliziya Gatolika. Mu itangazo bashyize hanze bagize bati ""Ubwo hakorwaga imirimo yo kuvugurura inzu y’ambasade ya Vatican mu Butaliyani, havumbuwe ibice by’amagufwa y’abantu."", Polisi yo mu Butaliyani yahise imenyeshwa, ndetse iperereza rigiye gutangira kugira ngo hamenyekane imyaka, igitsina ndetse n’igihe aba bantu baba barapfiriye. Abazakora iri perereza bazaba bareba by’umwihariko niba ADN y’ibi bisigarizwa by’imibiri byaba bihuye na Emanuela Orlandi cyangwa Mirella Gregori, abana babiri babuze mu bihe bitandukanye i Roma mu 1983.

Ibyapa bigaragaza aba bana bombi babuze bafite imyaka 15 y’amavuko Emanuela Orlandi, wari umukobwa w’umwe mu bapolisi b’i Vatican yabonywe bwa nyuma ku ya 22 Kamena 1983 ubwo yari avuye kwiga isomo ry’umuziki.  

Ibyapa bigaragaza Emanuela Orlandi, ubwo basaba ko Vatican yavuga irengero rye mu 2012 mu isengesho rya Papa Benedigito XVI Hari bamwe bavuga ko uyu mwana w’umukobwa wari ufite imyaka 15 y’amavuko yaba yarashimuswe n’agatsiko k’abagizi ba nabi bashakaga gushyira igitutu ku bayobozi b’i Vatican kugira ngo bahanagurweho umwenda w’amafaranga, abandi bakavuga ko yaba yarashimuswe kugira ngo harekurwe Mehmet Ali Agca, umunya-Turikiya wagerageje guhitana Papa Yohani Pawulo II mu 1981.

Ku ya 22/06/2014 kuri Saint Peter’s Square ubwo abiyerekanaga bibukaga imyaka 30 ishize Emanuela Orlandi aburiwe irengero Musaza we Pietro, umaze imyaka myinshi myinshi atangije ubukangurambaga bugamije gukurikirana iby’aya mayobera mu irengero rye, yanenze Vatican kuba yararuciye ikarumira ndetse n’uruhare ifite muri iki kibazo. Ku ruhande rwa Vatican yo yakunze kuvuga inshuro nyinshi ko yakoranye uko bikwiye na Polisi yo mu Butaliyani kuri iki kibazo. Mirella Gregori we yabuze iminsi 40 mbere y’uko Emanuela Orlandi abura. Nyina w’uyu mwana w’umukobwa we avuga ko umwana we yasubizaga telefone avuga ko ari kumwe na mugenzi we bigana ko hari ibyo yagiye kumuganiriza mbere y’uko ataha, ariko kuva ubwo ntiyongeye kuboneka. Src:7sur7"
14,urukundo,relationship,http://muhabura.rw/amakuru/urukundo/article/urukundo-nkunda-umwarimu-unyigisha-rugiye-kunsaza-mbigenze,Urukundo nkunda umwarimu unyigisha rugiye kunsaza….Mbigenze nte?,"  Nitwa Lucie Dera    ndi  Umunyarwandakazi uba  USA ndi umunyeshuri  muri  make ntago nkuze cyane pe ,kuko mpfite  imyaka 22. Gusa ahaturi mu mahanga dukunda gusoma imbuga. Zo Mu Rwanda. Kugirango tubashe kumenya ibibera iwacu. Niyo mpamvu na fashe umwanzuro wo kwandikira Muhabura.rw nkunda ku bona inkuru z’urukundo ya ndika.cyane cyane inkuru z’urukundo za ndikwa n’Umunyamakururu Witwa Sarongo  Richard. Nukuri ziranyura nkakunda ukuntu agira inama urubyiruko, mu bucukumbuzi munkuru z’urukundo . Hari ho igihe ya ndika inkuru k’urukundo nkumva ninjye we  ya nditse! urugero  n’inkuru iherutse  gutambuka ivuga k’urukundo Umwarimu  ya kunze Umunyeshuri ugisha Inama .
Nanjye rero muri make mbanje gusuhuza abakunzi ba muhabura.rw  kunkuru z’urukundo agisha Inama, Nanjye mpfite umwarimu nkunda cyane cyane kdi narabimubwiye gusa ntakintu yanshubije ahubwo araseka. Ariko urukundo mukunda nanjye rwaranyobeye kuko mu kunda cyane kuburyo ntabasha no kubisobanura no kwiga byarananiye nirirwa mureba aho anyuze kandi nkatinya kumuvugisha. iyo mbonye ari kuvuga n’abandi baseka birambabaza cyane kuko njye atajya abinkorera. None ubwo arankunda cyangwa none se ko ku mu kumunda atankunda bikambabaza mbigenze nte?

Yanditswe na Ubwanditsi/ Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/king-james-yavuze-ko-kuba-adakururana-n-abakobwa-bitavuze,King James yavuze ko kuba adakururana n’abakobwa bitavuze ko akundana n’abahungu bagenzi be," King James mu muziki azwiho gukora ibintu bye acecetse, ntupfa kumenya gahunda ze ziri imbere igihe yihaye kitaragera. Avuga ko kuba nta mukobwa uzwi nk’umukunzi we bitavuze ko akundana n’abahungu bagenzi be.
 Bitandukanye n’abandi bahanzi b’abasore nka we, King James ntaragaragara ari kumwe n’umukobwa bizwi ko ari umukunzi we, nyamarani umugore w’imyaka 27, mu bihe byashize bigeze kumukekeraho gukundana na Knowless na Princess Priscilla ariko we yavugaga ko bahuzwaga n’akazi. Gusa kuri bamwe mu bamukurikiranaga cyane hakaba hari abavugaga ko akundana na Priscilla ndetse ajya muri Amerika kumusura mu ibanga. King James yavuze  ko kuba adakururana n’abakobwa bitavuze ko akundana n’abahungu bagenzi be. Ahubwo afite umukunzi we w’umukobwa ariko bitaraba ngombwa ko ashyira ku karubanda. Mu gitwenge gikomeye cyane ati “Ndatangaye cyane kuba hari abatekereza ko nteye ntyo. Si ndi umu ‘Gay’ mfite umukobwa w’inshuti yanjye gusa sindashaka ko amazina ye ajya hanze. Ibyo nti byaba impamvu yo kuvuga ko nkundana na bagenzi banjye”. Guhera muri 2009 kugeza 2012 ubwo yari atangiye kwamamara cyane, byagiye bivugwa ko adakunze gukururana n’abakobwa nk’abandi bahanzi baba bagezweho ‘Stars’.
Haje no gutangazwa inkuru muri 2015 ko yaba ari mu rukundo rw’ibanga na Priscilla uri muri Amerika. Ayo makuru yose aza kuyanyomoza avuga ko ari inshuti bisanzwe. Mu ntangiriro za 2016 nabwo biravugwa cyane ko yaba noneho ari mu rukundo n’umukobwa witwa Ishimwe Elcy ndetse ari nawe yakoreye indirimbo yise ‘Ndagukunda’. Si King James gusa utarashyira hanze umukobwa bari mu rukundo. Abahanzi barimo The Ben na Meddy nabo ikijyanye n’umukobwa bavuga ko igihe kitaragera. Mu kiganiro n’abanyamakuru ubwo yari akigera mu Rwanda, The Ben yavuze ko impamvu atajya ajya mu rukundo ari uko yifuza kuzakundana n’umukobwa umwe gusa akaba ari nawe babana nk’umugore n’umugabo.  Yanditswe na  Ubwanditsi / Muhabura.rw
"
14,urukundo,relationship,http://muhabura.rw/amakuru/urukundo/article/impamvu-4-nyamukuru-zituma-abantu-bagira-ikimwaro-iyo-bari,Impamvu 4 nyamukuru zituma abantu bagira ikimwaro iyo bari kumwe n’ abakunzi babo," Ikimwaro abakunzi babo ku mpamvu zitandukanye kandi bataba bashaka ko ubo bakunda bazimenya,ari naho usanga iyo bari mu bantu atamwikoza cyangwa ngo amwereke urukundo mbese ntabwo aba atekanye neza iyo muri muruhame rw’abantu benshi ,ariko mwabavamo akabona kukwitaho.
Mu gihe wamenye ibimenyetso bikwereka ko umukunzi wawe agira ikimwaro iyo muri kumwe,ufite no kumenya impamvu rero ituma umutera ikimwaro

1.Imirebere



Buri umwe wese akunda kuba yabona umukunzi we afite imirebere myiza,ari nayo mpamvu uzabona iyo muri mu bantu benshi atakwereka urukundo cyangwa ngo akwereke ko umwatira,iyi nimwe mu mpamvu ituma abantu bakunze kugirira ikimwaro abakunzi babo.

2.Urwego

 Urwego urimo,ubwo ni ukuvuga akazi kawe,amashuli yawe yewe n’umuryango uturukamo uko babayeho,ari nayo mpamvu uzasanga umukunzi wawe agira isoni zo kukwerekana mu bandi bitewe n’urwego ubarizwamo.

3.Imiterere y’umubiri wawe.

 Ushobora kuba uri munini cyane cyangwa unanutse cyane ibi bigatuma umukunzi wawe umutera ikimwaro mu bandi,ikindi rero ushobora kuba ufite umutwe munini,amenyo y’imingikirane,ureba mirari,iminwa minini,taye itameze neza,ibiheri mu maso nibi ni zimwe mu mpamvu zituma umukunzi wawe akugirira ikimwaro.

4.Imyambarire itari myiza


Iyo imyambarire yawe itari myiza ariko iy’umukunzi wawe ikaba ari myiza iyo mwasohokanye agira ikimwaro cy kugendana nawe bitewe nuko wambaye bitameze neza mbese ku buryo agerageza no kwijijisha ngo hatagira umenya ko munakundana. Yanditswe na Sarongo Richard/Muhabura.rw"
5,imyidagaduro,entertainment,http://kigalipost.com/Nicolas-Cage-yasabye-gatanya-nyuma-y-iminsi-4-gusa-akoze-ubukwe-ngo-yabukoze.html,"
Nicolas Cage yasabye gatanya nyuma y’iminsi 4 gusa akoze ubukwe ’ngo yabukoze yasinze!’
"," Umukinnyi wa filimi akaba umwanditsi wazo n’umushoramari, Nicolas Cage yasabye ko yabona gatanya nyuma y’iminsi ine gusa akoze ubukwe na Erika Koike usanzwe akora umwuga wo gusiga abantu (makeup artist) i Las Vegas. Ku wa Gatandatu ushize tariki ya 23 Werurwe 2019 ni bwo Nicolas Cage wamamaye muri filime bakunze kwita iz’imirwano (film d’action) nka Rock, Volte-face, 60 secondes chrono n’izindi, yashyingiranwe n’uyu wari umukunzi we Erika Koike i Las Vegas. Uwo munsi ni nawo bahise baboneraho icyemezo cy’abashakanye (certificat de mariage) Gusa ku wa Gatatu tariki ya 27 Werurwe, ni ukuvuga nyuma y’iminsi ine bakoze ubukwe, mu buryo butunguranye Nicolas Cage w’imyaka 55 y’amavuko yasabye ko ubu bukwe buseswa. Yasobanuye ko bombi bari basinze bikomeye ko ndetse ’atarasobanukiwe ibyo arimo ubwo yarongoraga Koike’.
 Abunganizi ba Nicolas Cage mu by’amategeko (avocats) bavuze ko ""bari banyweye (Cage na Koike), hanyuma ubwo Koike yasabaga Nicolas Cage ko bashyingiranwa, yahise abyemera atabitekerejeho ataniyumvishije ingaruka zabyo."" Nicolas Cage asobanura kandi ko Erika atari yarigeze amubwira ""imiterere nyayo  y’umubano yari afitanye n’undi mugabo"". Yanavuze ko yamenye amakuru ko uyu mukobwa ""yari afite ibyaha aregwa, ndetse harimo ibirego bishya"", gusa ntiyasobanuye neza ibyo yavugaga.

Amasaha make nyuma y’ubukwe bwabo bafotowe bari gutongana Nicolas Cage na Erika bari bamaze igihe bakundana urukundo rw’ibanga bahishe itangazamakuru. Bwa mbere babonywe bari kumwe mu biruhuko muri Porto Rico muri Mata 2018, bongera gufotorwa bari kumwe muri Gicurasi uwo mwaka ubwo bari muri imwe muri resitora iherereye i Los Angeles. Nicolas Cage amaze gushyingiranwa inshuro eshatu. Yabanje gushakana na Patricia Arquette bakoze ubukwe mu 1995 baza gutandukana mu 2001. Nyuma yaho yacuditse na Penelope Cruz amezi make mbere y’uko arongora umuhanzikazi Lisa Marie Presley muri Kanama 2002 gusa baza gutandukana mu Ugushyingo uwo mwaka nyuma y’igihe kitageze ku mezi ane. 

Nicolas Cage n’umugore we wa mbere Patricia Arquette

Nicolas Cage n’umugore we wa kabiri Lisa Marie Presley wanabanje kuba umugore wa Michael Jackson hagati ya 1994-1996 Umugore wa gatatu yashatse ni Alice Kim wakoraga muri resitora (serveuse) bashyingiranwe mu 2004 ndetse banibaruka umwana w’umuhungu nyuma y’umwaka, uyu bakaba baraje gutandukana mu 2016 nyuma y’imyaka 12 babana.

Nicolas Cage na Alice Kim"
1,politiki,politic,http://www.igihe.com/politiki/amateka-y-isi/article/tariki-24-ukwakira-intangiriro-y-indunduro-ya-mobutu-sese-seko-wa-zaire,"Tariki 24 Ukwakira, intangiriro y’indunduro ya Mobutu Sese Seko wa Zaïre"," Ni intambara ikomeye kuko niyo  yashyize iherezo ku butegetsi bw’umunyagitugu Mobutu Sese Seko wari umaze imyaka 32 ayoboye Zaïre nk’urugo rwe, kugeza ubwo hari bamwe bari baramufashe nk’Imana cyangwa se umuntu utazapfa, nawe akabyuririraho akiyita Umwami wa Zaïre Imyaka 32 ku butegetsi bwa Mobutu yayimaze yishakira abanzi ari nabo bamurunduye, haba imbere mu gihugu no ku rwego mpuzamahanga. Mu myaka ya 1990, ubukungu bwa Zaïre bwari aharindimuka , aho umuturage yabonaga nibura amadolari atagera kuri magana atatu ku mwaka, ugize imyaka 49 akiriho akaba ari umurame. Muri iyo myaka kandi Mobutu yari ku gitutu mpuzamahanga, aho ibihugu bikomeye byifuzaga kandi bigashyigikira impinduka n’amaraso mashya mu buyobozi bw’ibihugu bya Afurika, byasaga n’ibiyobowe cyami nta jambo abaturage bafite. Ibihugu nka Leta Zunze Ubumwe za Amerika n’u Bufaransa byashyigikiye Mobutu mu mizo ya mbere, byari bitangiye kumukuraho amaboko bimutegeka gukuraho ubutegetsi bw’ishyaka rimwe, akemera amashyaka menshi. Igisirikare cya Zaïre  (FAZ) nacyo cyari aharindimuka kuko imyitwarire mibi yari ikigeze kure ahanini kubera kudahembwa no kutagira ubuyobozi buhamye, byatumaga bahuka mu baturage gusahura, bikongera isura mbi ya Mobutu mu baturage. Binavugwa ko ngo hari ubwo Mobutu yigeze kubaza abasirikare be uburyo bataka kudahembwa kandi yarabahaye imbunda!. Jenoside yakorewe Abatutsi, imbarutso y’indunduro ya Mobutu
 Nyuma y’uko Ingabo zari iza FPR Inkotanyi zihagarikiye Jenoside yakorewe abatutsi mu Rwanda, Interahamwe n’ingabo za Leta bayishyize mu bikorwa bahise bahungira mu burasirazuba bwa Zaïre, hafi y’imbibi z’u Rwanda. Ubusanzwe amategeko mpuzamahanga ntabwo yemera ko impunzi zishyirwa hafi y’umupaka w’igihugu zahunze, nyamara izavuye mu Rwanda zo zahawe rugari,  maze ingabo zahoze ari iza Leta y’u Rwanda yakoze Jenoside, abahoze mu butegetsi n’abandi batangira kwisuganyiriza ku butaka bwa Zaïre  ya Mobutu ngo bagaruke kugaba ibitero kuri Leta nshya yari imaze kujyaho mu Rwanda. Inkunga ikomeye yatangwaga ivuye muri Guverinoma ya Zaïre yari iyobowe na Mobutu Sese Seko. U Rwanda rwamenyesheje imiryango mpuzamahanga icyo kibazo ibyima amatwi, rufata umwanzuro wo kwambuka muri Zaïre  gusenya inkambi impunzi zisuganyirizagamo ngo zigabe ibitero mu Rwanda, banashishikariza impunzi zabyifuzaga gutaha kuza. Uko kwinjira k’u Rwanda muri Zaïre kwahaye ingufu indi mitwe itaravugaga rumwe na Leta ya Mobutu, nibwo umutwe wa Alliance des forces démocratiques pour la libération du Congo (AFDL) wari uyobowe na Laurent-Désiré Kabila watangije ibitero bihereye mu Burasirazuba bwa Zaïre maze ukomeza ujya gufata ubutegetsi i Kinshasa. Intambara yahise yanzika, AFDL ishyigikiwe n’u Rwanda na Uganda, Angola, Eritrea, Ethiopia, Zambia na Zimbabwe n’inyeshyamba nka SPLA yashakaga ubwigenge bwa Sudani y’Epfo. Kubera ubukene, ruswa n’ubwirasi muri Guverinoma ya Mobutu, abaturage benshi bagiye ku ruhande rw’inyeshyamba biba impinduramatwara kurusha uko byari intambara. Uruhande rwa Mobutu rwagerageje kwirwanaho rushyigikiwe na Sudani ndetse n’Inyeshyamba za UNITA zashakaga ubutegetsi muri Angola. Ni nabyo byatumye Angola ishyigikira uruhande rwashakaga gukuraho Mobutu dore ko yo yaninjiyemo nyuma. Mobutu wari no mu bihe bibi arembejwe na kanseri, yahaye ibiraka abacanshuro benshi bo kumufasha gusubiza inyuma  inyeshyamba n’abari bazishyigikiye ariko biba iby’ubusa kuko umunsi ku munsi barushagaho kwegera umurwa mukuru Kinshasa. Kwinjira kwa Angola mu ntambara noneho kongereye ingufu uruhande rwa Kabila rwarwanyaga Mobutu, ku buryo bugaragara barusha ingabo za Leta imbaraga. Mu mezi ya nyuma y’urugamba, ingabo za Mobutu ntizari zigiteye ikibazo inyeshyamba ahubwo ikibazo cyasigaye ari ibikorwa remezo bike nk’imihanda byorohereza inyeshyamba kugera i Kinshasa. Tariki 16 Gicurasi 1997, Mobutu wasaga n’uwabuze epfo na ruguru, yahunze igihugu, bucya Laurent Desire Kabila n’ingabo ze batangaza ko bafashe igihugu bashyiraho Guverinoma nshya. Mobutu yabanje guhungiro muri Togo, avayo ajya muri Maroc ari naho yaje kugwa nyuma y’amezi ane azize kanseri y’ubugabo bw’epfo (Prostate cancer) tariki 7 Nzeri 1997. Kabila amaze kujya ku butegetsi, yahindutse u Rwanda atangira gukorana n’abasize bakoze Jenoside na we atangira kubafasha ngo bazagaruke gutera u Rwanda. Nibyo byagejeje ku ntambara ya kabiri ya Congo."
1,politiki,politic,http://www.igihe.com/amakuru/article/inyungu-ku-rwanda-aho-imyiteguro-yo-kwakira-chogm-igeze-ikiganiro-na-minisitiri,"Inyungu ku Rwanda, aho imyiteguro yo kwakira CHOGM igeze…Ikiganiro na Minisitiri Dr Biruta"," Ku itariki 22 kugeza kuri 27 Kamena 2020 u Rwanda rwiteguye kwakira inama ya CHOGM (The Commonwealth Heads of Government Meeting). Mu myiteguro bimwe byaratunganye ibindi bikomeje gutegurwa no gushyirwa mu buryo kugira ngo abazayitabira bazakirwe neza. Ni inama u Rwanda ruzakira nyuma y’uko rugaragaje ko rubiftiye ubushake n’ubushobozi rumaze kubona ko umugabane wa Afurika ariwo utahiwe. CHOGM ni inama yitabirwa n’abantu bari hagati ya 5 000 na 8 000. Kuyakira bisaba ko igihugu cyerekana ubushake hakabaho kureba ko igihugu gifite ubushobozi. Mu kureba ubwo bushobozi harebwa ibintu bitandukanye, birimo aho inama izakirirwa,  indege zigana aho hantu, uko bantu babona Visa, umutekano, imiyoborere n’ibindi. Minisitiri Biruta mu kiganiro na Televiziyo Rwanda, yavuze ko nyuma yo kwemezwa kuzayakira, u Rwanda rwatangiye imyiteguro ndetse ngo irarimbanyije. Ati “ Tumaze iminsi twitegura, hari n’ibihugu byohereje intumwa zabyo ziza kureba aho bigeze kureba aho inama izabera,  aho bazacumbika, uburyo bazakirwa ku kibuga n’ibindi. Ibyo byose birakorwa mu gihe twitegura iriya nama.” Inyungu z’u Rwanda muri Commonwealth U Rwanda rwinjiye muri Commonwealth mu Ugushyingo 2009. Ni umuryango uhuza ibihugu 54 byiganjemo ibyakolonijwe n’u Bwongereza bikaba binakoresha Icyongereza ariko hakabamo n’ibindi birimo n’u Rwanda bitakolonijwe nabwo ariko bikoresha Icyongereza. Mu myaka irenga 10 u Rwanda rwabonyemo inyungu nyinshi zirimo iza Politiki n’iz’ubukungu. Uretse ibyo, Minisitiri Biruta avuga ko  ishoramari ryiyongera binyuze mu nama nk’iyo ya CHOGM rugiye kwakira. Ati “Iyo habayeho inama nk’iriya ntabwo ari abakuru b’ibihugu gusa. Haba harimo n’igice gihuza urubyiruko, abikorera, imiryango itari iya leta, abagore n’ibindi. Iyo tugeze ku bikorera urumva ko haba harimo ibintu by’ishoramari, ibyo byose ni ibintu dufitemo inyungu usibye ko byose bizaganirwaho nk’ibidukikije, imiyoborere, ikoranabuhanga na inovasiyo.” Dr Biruta kandi yagarutse ku nyungu abanyarwanda bazagira kubera kwakira CHOGM, nk’abazabona akazi mu rwego rw’amahoteli, ubukerarugendo n’ubucuruzi. Ati “Amahoteli yose azaba yuzuye n’amahoteli mato cyangwa aho abantu bacumbika hose  hatandukanye   bazaba bafite abashyitsi,  urumva rero harimo akazi ari abafite imodoka bakodesha harimo akazi ndetse bariya bantu baba bafite ibibatunga bitandukanye, ibyo bashaka kugura bazajyana iwabo mu buryo bwo kwiyibutsa ko baje mu Rwanda.” Mu gihe habaye inama mpuzamahanga, hari ubwo biba ngombwa ko imihanda runaka ifungwa kugira ngo abashyitsi batambuke. Nubwo hari abo bibangamira, Dr Biruta yavuze ko byumvikana ko iyo umujyi wagize abashyitsi barimo n’abakuru b’ibihugu mu gihe runaka umuhanda ushobora kuba ufunze, ariko ko ugereranyije n’inyungu ziri mu kwakira iyo nama bitakagombye kuba ikibazo. Ati “ Bishobora kugira icyo bibangamiraho abatuye uyu mujyi […] ariko n’abanyarwanda mu bihe nk’ibi byo kwakira abashyitsi turabateguza kugira ngo babe babizi banadufashe no kwakira abo bashyitsi kandi bumve neza inyungu ikomeye irimo iruta kure ibyo byashobora kubangamira umuntu ku isaha iyi n’iyi.” Yongeyeho ati “Ni ibintu by’iminsi navuga nk’ibiri cyangwa nk’itatu igihe abakuru b’ibihugu bazaba baza cyangwa bataha  ibyo ni ibintu tumenyereye ariko inyungu iva mu kwakira iriya nama zirenze kure ari ibyo dushoramo mu kuyitegura ndetse ari n’ibishobora kutubangamira ku isaha iyi n’iyi ku munsi uyu n’uyu muri iriya minsi. Imyiteguro n’ingengo y’imari yo kuyikora U Rwanda rusanzwe rwakira inama  mpuzamahanga kandi abazitabiriye bagataha bishimye. Kuri iyi nshuro nabwo, ibikorwaremezo nk’imihanda, aho inama izabera n’ibindi bikenewe bikomeje gutunganywa. Umujyi wa Kigali watangaje ko mu mihanda mishya iri kubakwa harimo uva Rwandex ukanyura mu Myembe cyangwa se Rwandex- Kigali Convention Centre. Uyu muhanda wamaze kuzura. Undi muhanda ni unyura ku Biro by’Akarere ka Gasabo - Airtel- Sport View Hotel - Control Technique wo wari  ugeze ku kigero cya 35% wubakwa muri Mutarama. Hari undi muhanda wa Nyabisindu – Nyarutarama - Green Hills – Kibagabaga wo wari ugeze kuri 30%. Uyu muhanda wagenewe miliyari 3.3 Frw hamwe n’uzahuza Kabeza-Alpha Palace uzatangira kubakwa mu cyumweru gitaha. Mu mihanda iri gusanwa harimo uwa Murindi - Rusororo wo wari ugeze kuri 25 %. Umwaka ushize Guverinoma yemeje ingengo y’imari ya miliyari 20.1 Frw zigenewe ibikorwa bibanziriza CHOGM, harimo miliyari 10.87 Frw zizakoreshwa mu kwagura aho indege ziparika ku Kibuga Mpuzamahanga cya Kigali i Kanombe n’ibindi bikorwa ku kibuga. Minisitiri Biruta yatangaje ko uretse ikurikiranabikorwa rikorwa n’ibihugu bizitabira CHOGM nta yindi nkunga rwahawe yo kwitegura CHOGM. Kuri we ngo nta gihombo kirimo kuko ibikorwa byubakwa biba bizahoraho igihugu kigakomeza kubikoresha kandi bikaba byanagihesha no kwakira izindi nama kubera uko cyagaragaye. Ati “Byinshi ni ibikorwa bizaguma aha kandi n’ubundi twari dukeneye. Iyo waguye umuhanda cyangwa ugakora undi ni bikorwa birambye, n’abashyitsi nibagenda ni ibikorwa tuzakomeza gukoresha […] kandi birumvikana nitumara kwakira iyi nama bizaba byumvikana ko dushobora kwakira izindi nama ziri muri ruriya rwego kandi imari yashowe izakomeza igire akamaro no mu bihe bizaza kuko ntibizarangirana n’iriya nama gusa.” Ku kuba  u Rwanda rwaba rwarasabye inkunga yo kurufasha kwitegura, yagize ati “U Rwanda nta bufasha bundi twabonye nta nubwo twanasabye tubikora twumva ko ari ibyacu.” Minisitiri Biruta yasabye ko buri munyarwanda bireba yagira uruhara kugira ngo iyo nama izasige isura y’igihugu igaragaye neza mu ruhando mpuzamahanga. Imyiteguro no kuyimenyekanisha ku buryo buruseho byatangiranye na tariki ya 9 Werurwe 2020 hizihizwa umunsi wahariwe kwizihiza umuryango w’ibihugu bikoresha ururimi rw’Icyongereza Commonwealth. CHOGM izaba igizwe n’ibiganiro bitandukanye birimo ibireba urubyiruko, abikorera, abagore, imiryango itari iya leta n’iby’abakuru b’ibihugu na za Guverinoma."
8,ubukerarugendo,tourism,http://www.igihe.com/ubukerarugendo/article/inzira-z-ubukerarugendo-gakondo-zitezweho-gukuba-kabiri-umubare-w-abasura-i,Inzira z’Ubukerarugendo gakondo zitezweho gukuba kabiri umubare w’abasura i Nyanza," Byatangajwe kuri uyu wa Gatandatu mu muganda rusange aho hakozwe ibikorwa by’isuku muri imwe muri izo nzira iherereye mu Murenge wa Busasamana. Hasobanuwe ko izo nzira ziswe ‘The Nyanza Cultural Trials’ ari eshatu zitandukanye ariko zuzuzanya. Iya mbere yitwa ‘Royal Trail’ ifite kilometero 10 izenguruka Umujyi wa Nyanza igakikiza Ingoro z’Umurage ebyiri zihari ari zo Ingoro y’Abami mu Rukari n’Ingoro y’Umurage wo kwigira iherereye ku Rwesero ahahoze hatuye Umwami Mutara III Rudahigwa. Iyo nzira kandi izanyura ahari ibindi byiza biranga amateka y’u Rwanda mu Karere ka Nyanza nk’Umusezero w’Abami i Mwima hatabarijwe Umwami Mutara III Rudahigwa tariki ya 28 Nyakanga 1959; Umwami Kigeli V watabarijwe ku ya 15 Mutarama 2017 ndetse n’Umwamikazi Gicanda Rosalie wahatabarijwe tariki ya 20 Mata 1995. Inzira ya kabiri yitwa ‘Big View’ y’ibirometero umunani ituruka mu Mujyi wa Nyanza ikagera ku musozi wa Remera. Iyo uri kuri uwo musozi wa Remera uba ushobora kureba ku ntera y’umurambararo wa kilometero 50. Ubasha kureba imisozi itandukanye ikikije Nyanza ndetse waterera amaso kure ukaba wabona ibindi bice by’u Rwanda birimo n’ibirunga biri mu Majyaruguru y’igihugu. Inzira ya gatatu yitwa ‘Gatagara Trail’ y’ibiromtero  12 ituruka mu Mujyi wa Nyanza ikagenda ikikiza ibishanga ikagera  i Gatagara ahari ibikorwa by’ububumbyi biteye imbere ndetse n’ikigo cyita ku bafite ubumuga. Izo nzira zose uko ari eshatu zifite umwihariko w’uko ari utuyira twa Kinyarwanda tunyura mu misozi, ibibaya aho abantu batunyuramo bagenda bareba ahantu hateye indabyo, ahahinze imyaka  itandukanye, ahatuwe, urutoki n’ibindi byiza bitandukanye bihaboneka. Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert, yavuze ko izo nzira ziyongera ku bindi byiza biranga amateka mu Karere ka Nyanza bigatuma ba mukerarugendo bahasura biyongera. Ati “Twazanye ubundi bwoko bw’ubukerarugendo bushingiye ku kugenda n’amaguru baciye muri izi nzira gakondo za Kinyarwanda. Ni ukuvuga ngo abo bantu nibajya baza aho kugira ngo bamare amasaha abiri nibura bazajya bamara iminsi itatu cyangwa barenzeho kandi uko batinda ni ko bituzanira inyungu yo kudusigira amafaranga.” Amb. Masozera yashimiye abaturage bitabiriye umuganda rusange wo gukora isuku muri izo nzira, abararikira kuzaza  kuzitaha ku mugaragaro tariki ya 4 Ukuboza 2019. Ati “Ni igikorwa gikomeye cyane kizatuma hano i Nyanza cya cyifuzo mwari mufite cy’uko haba igicumbi cy’umuco kiba impamo. Dutekereza ko izo nzira zizatuma abantu basura Nyanza bava ku bihumbi 70 nibura bakagera ku bihumbi 150 ku mwaka.” Amb. Masozera yasobanuye ko inzobere mu bijyanye n’ubwo bukerarugendo zimaze iminsi zisura izo nzira ari nako zitanga amanota hakaba hari icyizere ko zizaza mu za mbere nziza 1 000 ziri ku Isi. Muri izo nzira bagiye bashyiraho ibyapa byerekana ibyerekezo ariko abazajya bazinyuramo hari ubwo bazajya bakenera ababasobanurira amateka y’uduce dutandukanye duhari. Umuyobozi wungirije ushinzwe iterambere ry’ubukungu mu Karere ka Nyanza, Kajyambere Patrick, yasabye abaturage kwirinda kongera kumena imyanda hafi y’izo nzira. Yabibukije ko bagomba kugira isuku muri byose, buri rugo rukagira aho  kujugunya imyanda habugenewe ntibongere kuyishyira aho babonye. Ati “Nahoze mbona umwanda wari uri hano muri iyi nzira; umuntu arava mu rugo akaza kumena ibishingwe hano cyangwa akagajugunya ibishishwa by’ibitoki kubera ko atumvaga agaciro k’iyi nzira.” Bamwe mu baturage bo mu Karere ka Nyanza bawiye IGIHE ko nyuma yo kumenya agaciro k’izo nzira bagiye kuzitaho ku buryo hatazongera kugaragara umwanda. Mukankunzi Jeannette ati “Twishimiye ibikorwa by’ubukerarugendo bikomeje kwiyongera hano iwacu; izo nzira ntabwo zizongera kugaragaramo umwanda kuko buri wese agiye kuba ijisho rya mugenzi we ku buryo nta muntu uzongera kuza kuhamena imyanda.” Kalisa JMV nawe yavuze ko bishimiye ubusobanuro bahawe ku bijyanye n’izo nzira kandi yumvise  bizagirira akamaro Akarere kabo ka Nyanza. Akarere ka Nyanza kabumbatiye amateka menshi yiganjemo ayo hambere kuko Nyanza yabaye Umurwa Mukuru w’Ubwami kuva mu 1899 kugeza mu mu 1962 I Nyanza hahoze ari Umurwa w’Ubwami kuko hatuwe n’Abami bane ari bo Kigeli IV Rwabugiri wari utuye ku misozi ya Mwima na Mushirarungu; Yuhi IV Musinga watuye i Mwima na Gakenyeri; Mutara III Rudahigwa watuye mu Rukali ndetse n’Umwami Kigeli V Ndahindurwa watuye i Busasamana. Muri nyanza kandi haboneka Amariba ya Mutende yafukuwe ku ngoma y’Umwami Mutara III Rudahigwa, aho Inyambo ze ndetse n’inka z’abaturage ziturutse imihanda yose zashokaga. Hari kandi Icyuzi cya Nyamagana cyafukujwe n’Umwami Mutara III Rudahigwa afatanyije n’agoronome w’Umubiligi witwaga Dubois. I Nyanza kandi hafatwa nk’igicumbi cy’ubutabera kuko hahoze urukiko umwami yaciragamo imanza. [email protected]
"
1,politiki,politic,http://kigalipost.com/Nouvelle-Zelande-Ifoto-ya-Perezida-w-Inteko-Ishinga-Amategeko-aha-amata.html,"
Nouvelle-Zelande: Ifoto ya Perezida w’Inteko Ishinga Amategeko aha amata uruhinja mu ngoro yatangariwe
"," Perezida w’Inteko Ishinga Amategeko y’igihugu cya Nouvelle-Zelande, Trevor Mallard  yakoze agashya ubwo yari ayoboye imirimo y’inama y’abagize iyi nteko maze abikomatanya no kugaburira uruhinja. Ni ibintu byatangariwe cyane nyuma yaho Trevor Mallard asangije abamukurikira kuri Twitter ifoto ya ari guha inkongoro y’amata uru ruhinja rw’umudepite witwa Tāmati Coffey wo mu ishaka ry’abakozi rya Waiariki, watangaje ivuka ry’uyu mwana wiswe Tūtānekai Smith-Coffey mu kwezi gushize kwa Nyakanga. Uyu mwana yabyawe n’umugore wari wahawe ikiraka cyo kumutwita (mère porteuse), uyu mudepite  Tāmati Coffey akaba amuhuriyeho na Tim Smith basanzwe babana bahuje igitsina ari nawe watanze intanga. Ubwo yatangazaga iyi nkuru yo kwibaruka, Coffey yavuze ko we n’uyu mugabo babana ""barenzwe n’igitangaza cy’ubuzima kandi umugore wari ubatwitiye umwana yaruhutse neza"" Ku wa Gatatu w’iki Cyumweru tariki ya 21 Kanama 2019 ni bwo Coffey yitabiriye ku nshuro ya mbere imirimo y’inama y’abagize Inteko Ishinga Amategeko, nyuma yo kurangiza ikiruhuko cy’ababyeyi (congé de paternité) aho yazanye uru ruhinja rwe. Ubwo bari hagati mu nama ni bwo Perezida w’Inteko Mallard usanzwe ari se w’abana batatu, yafashe inshingano atari asanganywe zo kwita kuri uru ruhinja rwa mugenzi we abifatanya no gukomeza kuyobora imirimo y’inama y’abadepite. Mu ifoto yasangije abamukurikira, Trevor Mallard yavuze ko ""ubusanzwe intebe ya Perezida w’Inteko ikoreshwa gusa n’abayobozi, ariko uyu munsi umunyacyubahiro (VIP) yaje turayifatanya"", yaboneyeho gushumira Coffey na Tim ku bw’umunyamuryango mushya bungutse.

Ubutumwa Trevor Mallard yaherekesheje iyi foto Abandi badepite barimo Gareth Hughes nabo bashyize kuri twitter ifoto ya Coffey ateruye uru ruhinja mu ngoro y’inteko Ishinga Amategeko bavuga ko byari ibintu byiza cyane kubona uyu mwana mu Nteko.
 Ku ruhande rwa Coffey ubwo yaganiraga na M. Newshub yavuze ko yiyumva nk’ushyigikiwe cyane na bagenzi be b’abadepite. Coffey abaye umudepite wa nyuma uheruka kuzana ubwana mu Ngoro Ishinga Amategeko nyuma y’abandi banyepolitike batandukanye ku isi bagiye babikora. Jo Swinson, umuyobozi wa Lib Dem nawe yitabiriye ibiganiro mpaka ari kumwe n’umwana we mu 2018 mu gihe mu 2017 umusenateri w’umunya-Ositaraliyakazi, Larissa Waters nawe yonkereje umwana mu Nteko, aba akaba ari bamwe mu bavuzwe cyane. Muri Nzeri umwaka ushize nabwo Minisitiri w’Intebe wa Nouvelle-Zélande, Jacinda Ardern yakoze amateka ubwo yajyanaga umwana we ku cyicaro cya Loni i New York.

Ubwo Minisitiri w’Intebe wa Nouvelle-Zelande yari agiye kugeza ijambo rye ku bitabiriye Inama rusange ya Loni, aha umugabo babana Clarke Gayford yari ateruye uruhinja rwabo Source:BBC Afrique"
2,imikino,sport,http://muhabura.rw/amakuru/sport/article/imyaka-10-irashize-materazzi-yahishuye-impamvu-yatumye,Imyaka 10 irashize: “Materazzi yahishuye impamvu yatumye Zinedine Zidane amukubita umutwe”," Hari mu mikino y’igikombe cy’Isi cyo mu mwaka wa 2006 ubwo Zinedine Zidane wakiniraga Ubufaransa muri icyo gihe yakubise umutwe mugenzi we Marco Materazzi bakinaga nawe wakiniraga ikipe y’Igihugu y’Ubutariyani, kuri ubu uyu Materazzi aka yahishuye impamvu yatumye uyu Zinedine amukubita umutwe dore ko ari inkuru yavuzweho byinshi bitandukanye harimo n’abavugaga ko yamututse ku mubyeyi we.
 Mu kiganiro yagiranye n’ikinyamakuru L’Equipe, Marco Materazzi yatangaje ko anenga cyane abanyamakuru bakomeje gushimangira ko yatutse Zinedine Zidane ku babyeyi akaba yagize ati “ Ngewe singeze ntuka Zidane ku babyeyi be gusa we yarahindukiye arambaza ati :Ese ushaka umwenda wanjye nambaye kuburyo umukino nurangira nza kuwuguha? Nuko nange ndamubwira nti ngewe sinshaka umupira wawe ahubwo uze kumpa mushiki wawe w’indaya” . Materazzi kandi akomeza abwira iki kinyamakuru ko icyo gihe yaje no kubisubiramo akabishimangira ati umukino nurangira uze kumpa mushiki wawe w’indaya ubwo nibwo ngo Zidane yaje guhita ahindukira amukubita umutwe ako kanya. Materazzi kandi yahamije ko atigeze atuka Zinedine Zidane ku mubyeyi we kuko azi agaciro ka maman w’umuntu cyane ko uwe yapfuye ubwo yari afite imyaka 15 y’amavuko gusa akaba yavuze rero ko atabasha gutuka mugenzi we ku mubyeyi.
 


 Yanditswe na  Snappy Akayezu Jean de Dieu/Muhabura.rw"
2,imikino,sport,http://muhabura.rw/amakuru/sport/article/perezida-wa-fifa-giani-infatino-yatangaje-ibyo-yaganiriye,Perezida wa FIFA Gianni Infantino yatangaje Ibyo yaganiriye na Perezida Kagame," Umuyobozi wa FIFA, Gianni Infantino, yagiranye ibiganiro na Perezida Paul Kagame byibanze ku guteza imbere umupira w’amaguru uhereye mu mashuri binyuze mu mushinga witwa ‘Football for schools’. Ubwo aba bayobozi bombi bahuraga kuri uyu wa Kane tariki 25 Ukwakira 2018 baganiriye kuri byinshi byateza imbere umupira w’amaguru mu Rwanda no muri Afurika ibi kandi byatizwa umurindi n’uko Perezida Kagame ubu ari umuyobozi w’Umuryango wa Afurika yunze ubumwe,bityo bikaba byoroshye ko hari umusanzu ukomeye muri gahunda zo guteza imbere ruhago kuri uyu mugabane. Uyu muyobozi wa FIFA Infantino yasabye Perezida Kagame ubufasha bwa za Guverinoma zose z’ibihugu bya Afurika mu guteza imbere umupira w’abana b’ingimbi bari hagati y’imyaka 6 na 16. Yemeza ko byoroshye kubategura kuko bahurira ku mashuri. Kuri uyu wa Gatanu tariki 26,mu kiganiro n’abanyamakuru Infantino yavuze ko baganiriye ku mushinga woguteza imbere umupira w’amaguru mu mashuri. Yagize ati “Twaganiriye byinshi byateza imbere umupira w’amaguru hano. Iby’ingenzi navuga ni umushinga wa ‘Football for schools’ wo kuzamura urwego rw’ubushobozi bw’ibigo by’amashuri mu mupira w’amaguru ahantu hashobora kuva abana benshi bagira umwuga umupira.” Infantino kandi yavuze ko baganiriye ku bijyanye no gukaza ingamba no gushyiramo ingufu zo gucunga umutekano ku bibuga hirindwa ko ibitero bikunze kwibasira ahantu hahurira abantu benshi nko ku bibuga nk’uko byabaye mu 2015 i Paris ubwo Ubufaransa bwakinaga n’Ubudage. Yagize ati “Ni ukongera imbaraga n’ubushobozi mu gucunga umutekano kuko igihe tugezemo si icyo kumva umubare w’abantu runaka bapfiriye ku bibuga by’umupira kubera umutekano mucye.” Ikindi bemeranyijweho ni uko hakwiye ubufatanye mu kurwanya ruswa n’ibindi bihabanye n’amategeko bikirangwa mu mupira w’amaguru muri Afurika, ahatanzwe urugero ku bihugu bya Ghana na Sierra Leone. Rusa ikunze kugaragara cyane mu basifuzi bamwe na bamwe aho barya amafaranga bagasifura nabi babogamira ku wabahaye amafaranga,ibyo bikaba bituma umwimerere wa ruhago utakara. 
Foto:Vilage Urugwiro
Foto:Vilage Urugwiro
Foto:Vilage Urugwiro
Foto:Vilage Urugwiro Yanditswe na Habarurema Djamali"
2,imikino,sport,http://muhabura.rw/amakuru/sport/article/fifa-na-uefa-zije-guhanganira-i-kigali-ku-cyemezo-cy,FIFA na UEFA zije guhanganira i Kigali ku cyemezo cy’amarushanwa mashya," Guhera kuwa Kane tariki 24 Ukwakira 2018 i Kigali harateranira inama ihuza abayobozi bakuru b’ishyirahamwe ry’umukino w’umupira w’amaguru ku isi. Imwe mu myanzuro itegerejwe na benshi ikaba ari icyemezo ku mushinga wa Perezida wa FIFA wo gushyiraho amarushanwa mashya y’umupira w’amaguru, amarushanwa yamaganiwe kure na UEFA. Tariki 25 na 26 Ukwakira abagiza Inama Nyobozi ya FIFA (FIFA Council) arateranira i Kigali muri Convention Center mu nama ngarukamwaka ihuza aba bayobozi bakuru b’ishyirahamwe ry’umupira w’amaguru ku isi. Biteganyijwe ko muri iyi nama hazaganirwa ku miyoborere mu mashyirahamwe y’umupira w’amaguru agize FIFA ariko umwe mu myanzuro itegerejwe ikaba ari umwanzuro ku mushinga wa Perezida wa FIFA Gianni Infantino ku marushanwa mashya mpuzamahanga arimo irushanwa irushanwa ry’igikombe cy’isi cy’amakipe (Club World Cup) ndetse n’irushanwa rishya ry’isi rihuza amakipe y’ibihugu. Infantino arifuza ko hongerwa umubare w’amakipe agihatanira akaba 24 aho kuba arindwi nk’uko byari bisanzwe. Uwo mushinga watanzwe n’itsinda ry’abashoramari ryo mu Buyapani rizwi nka SoftBank ku mafaranga yatanzwe n’igihugu cya Arabia Saudite hamwe na United Arab Emirates. Aleksander Ceferin, Perezida w’Ishyirahamwe ry’Umupira w’Amaguru i Burayi (UEFA)
Gusa Ishyirahamwe ry’umupira w’amaguru ku mugabane w’i Burayi (UEFA) ntiribikozwa kuko risanga iki gikombe cyongerewe imbaraga cyahangana n’irushanwa rihuza amakipe ya mbere mu mashampiyona y’i Burayi rizwi nka Champions League. Undi mushinga ni uwo gushyiraho shampiyona y’isi y’amakipe y’ibihugu ikazajya iba ukwayo itandukanye n’igikombe cy’isi cy’umupira w’amaguru, ubusanzwe kiba buri myaka ine. Uyu mushinga nawo UEFA ntiwukozwa kuko isanga wabangamira irushanwa nk’iri UEFA iherutse gutangiza rihuza amakipe y’ibihugu ku mugabane w’i BUrayi rizwi nka UEFA Nations League. UBwo Infantino yatangaga bwa mbere igitekerezo kuri iyi mishinga muri Werurwe uyu mwaka mu nama yabereye muri Colombia, Perezida wa UEFA Aleksander Ceferin yakirwanyije yivuye inyuma birangira gisubitswe ndetse isaba ko kitanagarurwa mu nama igiye kubera i Kigali ariko amakuru aturuka muri FIFA nuko iyi mishanga iri mu bigimba kuganirwaho. Ikinyamakuru New York Times cyatangaje ko Abanyaburayi batiteguye kwemera ko habayo aya marushanwa abiri ya FIFA, bivugwa ko ashobora gushorwamo amafaranga menshi kandi akitabirwa n’abafana benshi ku buryo yabangamira Champions League na UEFA Nations League. New York Times ikaba ndetse yatangaje ko aba Banyaburayi bashobora no gusohoka muri iyi nama igihe haba hafashwe imyanzuro batishimiye. Inama Nyobozi ya FIFA igizwe na Perezida wa FIFA, abamwungirije umunani n’abandi banyamuryango 28.  MUHABURA  EDITORIAL"
12,ibidukikije,environment,http://www.igihe.com/ibidukikije/article/ubuso-bw-u-rwanda-30-bwamaze-guterwaho-amashyamba,Ubuso bw’u Rwanda 30 % bwamaze guterwaho amashyamba," Mu 2011, Guverinoma y’u Rwanda yihaye intego ko mu 2020, ubuso bungana na 30%, buzaba buteyeho amashyamba, naho mu 2030 bukaba bugeze kuri hegitari miliyoni ebyiri mu 2030, hagamijwe kurengera urusobe rw’ibinyabuzima. Mu isuzuma ry’aho urwego rw’amashyamba rugeze, mu ntego nyinshi zitandukanye rwihaye n’intego zo kuruteza imbere mu myaka iri imbere, hagaragajwe ko intego ya mbere yagezweho, nkuko The New Times yabitangaje. Minisitiri Vincent Biruta, yagize ati “Mu mwaka w’ingengo y’imari wa 2018/19 urwego rw’ibidukikije n’umutungo kamere rwageze kuri byinshi ndashimira ubufatanye n’abafatanyabikorwa batandukanye. Ndagira ngo mbabwire ko ubwo bufatanye bwatumye tugera kuri 30% dutera amashyamba aho atari ateye n’aho yatemwe.” Iyi ni intego y’ibanze mu zigamijwe kugerwaho mu 2020. Ati “Dushobora kwishimira aho tugeze.” Inyigo yerekanye ko hagati ya 1990 na 2010, u Rwanda rwatakaje 37% by’amashyamba yarwo bitewe no kuyatema. Minisitiri Biruta yagize ati “Twongeye gutera ibiti aho byari bayatemwe kugira ngo tubungabunge imigezi kandi nishimiye kubabwira ko hegitari zirenga 3,000 zatewe kuri Nyabugogo, Muvumba, Sebeya n’igice cya ruguru cya Nyabarongo.” Yongeyeho ati “Abikorera bajya mu bijyanye no kubungabunga amashyamba nabo bariyongereye. 30% by’amashyamba ya leta ubu aracungwa n’abikorera kandi tuzakomeza gukorana n’abafatanyabikorwa mu kongera kugeza kuri 80% mu 2024.”  Amashyamba ya leta ari kuri hegitari 65,000 hatabariwemo Pariki z’igihugu. Mu gukaza politiki n’amategeko Minisitiri Biruta yavuze ko Minisiteri yashyizeho politiki nshya n’ingamba zigamije kwita ku mashyamba, ibidukikije, imihindagurikire y’ibihe, ubutaka no gucunga ibipimo by’ubushyuhe. Guverinoma yashyizeho uburyo bushya bwo kongera amashyamba bikozwe n’abikorera ndetse no kuyacunga neza. Yashyizeho amatsinda y’abikorera yo gucunga amashyamba “Private Forest Management Units:PFMU” aho amashyamba ari ku buso buto acungwa n’amakoperative. Ayo matsinda agizwe n’amakoperative 8 y’abikorera bato yageragerejwe mu turere twa Gakenke, Gicumbi, Rulindo na Rwamagana mu buryo bw’igerageza yabashije gutera amashyamba kuri hegitari 276. Umuryango Mpuzamahanga wita ku bidukije (IUCN) utangaza ko gusana hegitari imwe y’ubutaka haterwa amashyamba, bisaba amadolari asaga 1000 ariko mu Rwanda ngo ntageramo (ari hagati ya 200 na 400) kubera byinshi bikorwa n’abaturage mu muganda."
11,iyobokamana,religion,http://muhabura.rw/amakuru/iyobokamana/Bishop-Rugagi-yahishuye-ko-gusenga-cyane-bidatuma-itorero-ryubahwa-ahubwo-ko-ryubahishwa-n-ubutunzi-business,Bishop Rugagi yahishuye ko gusenga cyane bidatuma itorero ryubahwa ahubwo ko ryubahishwa n’ubutunzi =business," Ku mbuga nkoranyambaga hasakaye amashusho agaragaza Umushumba mukuru w’itorero Redeemed Gospel Church, Bishop Innocent Rugagi avuga ko kubahwa kw’amatorero akomeye ku isi bidaterwa n’imisengere yo ku rwego rwo hejuru ahubwo ko biterwa n’uko afite ubutunzi bwinshi ndetse n’inyubako nziza bityo usesenguye neza wasanga ibi ntaho bitaniye neza neza na business. Uyu mushumba yabitangaje kuri iki cyumweru cyo ku wa 8 Nyakanga 2018 ,mu materaniro asanzwe aba ku Cyumweru mu itorero ayoboye. Bishop Rugagi yavuze ko impamvu imutera gushishikara abwiriza abantu ngo ni ukugira ngo itorero rye rizemo abaherwe benshi bafite amamiriyoni maze itorero rye ritere imbere mu buryo bugaragarira buri wese, ntirikomeze kuba insuzugurwa muri rubanda. Rugagi yagize ati “Mba nshaka aba multimillionaires (abafite akayabo ka za miliyoni) ngo baze mu rusengero ariko sindababona, agakiza ni kimwe n’imigisha iva mu gakiza ni icya kabiri,…ntidushobora gutera imbere nk’itorero rya Kristo dufite ubukene. Impamvu nashishikara mbwira Imana kugutabara no kugusubiza ni ukugira ngo itorero rya Kristo ridasuzugurwa.” Yakomeje avuga ko gukomera kw’andi madini bitava mu misengere ihambaye ituma Imana ibahesha icyubahiro mu bantu, ngo ahubwo biterwa n’ubutunzi bafite bubatera gutumira uwo bashatse. Yagize ati “Ugize ngo impamvu aya madini yubahwa ni iki ? Ni uko asenga cyane se? Oya. Ahubwo ni amafaranga ndetse n’inyubako nziza, ibi bizu….” Aha ni ho ahera avuga ko iyo atumiye abakomeye muri gahunda zitandukanye zitegurwa n’irotero rye, ngo ntababona kubera ko we ari rubanda rugufi ahubwo bamwoherereza abaciriritse bo ku rwego rwe. Rugagi abivuga muri aya magambo “Ni yo mpamvu ibatera gutumira abakomeye bakajyayo, ari ko njye nabatumira bakibaza bati ΄afite iki ? yubatse he ? atunze nde ?… Mumwoherereze uriya wo ku muteremuko hariya.” Aha ni na ho yahishuriye abayoboke ko impamvu ibihangange mu mupira w’amaguru bishagararirwa na buri wese, atari uko bambaye ahubwo ibyo bakenyereyeho. Ati “Buriya Messi aramutse ageze hano yambaye imyenda avanye mu kibuga ndetse na kamambiri, twamwakira dukoma amashyi, amatereviziyo amufata amashusho. Nta muntu wakwita ku ikabutura yambaye ahubwo mwarwana no kumwifotorezaho (selfi) mutitaye ku ikabutura yambaye ahubwo mubitewe n’uko ari umukire uyakenyereye kuri iyo kabutura.” Gusa ikindi kandi, Bishop Rugagi yagaragaje urutonde rw’ibihugu byo muri Afurika birimo amatorero yubashywe ku isi kubera ko ayo matorero aba asengeramo abaherwe. urugero yatanze rw’ibyo bihugu Nigeria, Afurika Y’Epfo, Ghana na Kenya. Ahita avuga ko abayobozi b’amatorero muri ibi bihugu bubashye kubera ko Imana yabahaye abashyiramo agafaranga gatubutse. Rugagi yavuze kandi ko mu myaka 10 iri imbere itorero rye Redeemed Gospel Church Imana izarizamura mu ntare aho izarizanamo abakomeye ndetse bavuga rikijyana kandi bahora bihagazeho aho bari hose. Ibi bishimangirwa n’umushinga bafite wo kubaka urusengero rw’akataraboneka dore ko ubu aho basengera ari mu icumbi. 


 Yanditswe na Habarurema Djamali"
11,iyobokamana,religion,http://www.igihe.com/iyobokamana/article/igisibo-cya-ramadhan-kizakorwa-gite-mu-bihe-bya-coronavirus,Igisibo cya Ramadhan kizakorwa gite mu bihe bya coronavirus ?," Kuwa Gatanu tariki 24 Mata 2020 nibwo biteganyijwe ko igisibo cya Ramadhan kizatangira mu Rwanda. Igisibo cya Ramadan ni ukwezi gutagatifu ku bayisilamu aho biyiriza, bagahurira mu masengesho bakanasangira amafunguro ku mugoroba ari nako bakora ibikorwa by’urukundo. Nko mu Rwanda ibikorwa byose bihuriza abantu hamwe byarahagaritswe mu rwego rwo kwirinda coronavirus, ku buryo bitazakunda ko abayisilamu bakora ibyo bikorwa bari basanzwe bakora nkuko byahoze. Sheikh Mbarushimana Suleiman, ni umujyanama wa Mufti w’u Rwanda yabwiye IGIHE ati “Kubera ibi bihe by’icyorezo cya coronavirus, biteganyijwe ko igisibo cya Ramadan kizakorwa abayisilimu bose bakorera mu ngo amasengesho asanzwe akorwa mu gisibo, igihe cyo gufata amafunguro ku mugoroba abayisilamu batumiranaga bagasangira Iftar, ubu ntabwo bizashoboka kubera ibihe turimo.” Gusari byari bisanzwe bikorerwa mu misigiti, bizajya bikorerwa mu ngo icyakora gutora Adhana (kumenyesha abayisilamu ko isaha yo gusari igeze) bizakomeza gukorwa. Gufasha abatishoboye n’ibindi bikorwa by’urukundo, Sheikh Mbarushimana avuga ko nabyo bizajya bikorwa mu buryo bwihariye. Ati “Byakorwa mu buryo bwo kunganira nk’umuvandimwe ukeneye ifunguro aho kumubwira ngo aze basangirire mu rugo ahubwo akaba yamwoherereza nk’amafaranga binyuze kuri Mobile Money akigurira ifunguro.” Ku bashaka kugira abo bafasha mu buryo bwa rusange, ngo bizaba ngombwa ko bamenyesha ubuyobozi bw’Umuryango w’Abayisilamu mu Rwanda bukabafasha. Kugeza ubu coronavirus imaze gutangazwa mu bihugu 185 hirya no hino ku isi. Umuhango wo gukorera urugendo rutagatifu i Maka nkuko bisabwa abayisilamu, nabyo uyu mwaka bishobora kutazashoboka mu gisibo cya Ramadan kuko ingendo zahagaze hirya no hino. Sheikh Mbarushimana avuga ko ari ubwa mbere bibayeho ko igisibo cya Ramadan kiba mu buryo nk’ubu. Icyakora, yavuze ko hari amabwiriza Intumwa y’Imana Muhamad yigeze gutanga ubwo habonekaga icyorezo mu bice birimo Ethiopia y’ubu. Ati “Hari inyigisho ihari muri Islam ivuga ko no ku gihe cy’Intumwa y’Imana byigeze kubaho ibihe by’ibyorezo, hanyuma hakagaragazwa umurongo w’imyitwarire uko ugenda. Intumwa y’Imana yavuze ko bibujijwe kujya ahantu havugwa icyorezo.” “Hari habayeho icyorezo, bimenyekana ko aho hari uburwayi bw’icyorezo kandi harabagaho kugenderana , ababaga batuye i Maka baragendaga kajya muri Afurika y’amajyaruguru. Intumwa y’Imana irababuza, itanga umurongo w’uko mu gihe ahantu hari icyorezo nta muntu wemerewe kuba yajyayo ngo atandura.” Igitabo gitagatifu cya Korowani kivuga ko iyo umuntu arwaye mu gihe cy’igisibo, asonewe kwiyiriza cyakora akaba yazafata igihe yamaze atiyiriza akayiriza yaramaze gukira. Abantu bakuze, abagore batwite n’abonsa nabo bemerewe kutiyiriza."
1,politiki,politic,http://kigalipost.com/Kamonyi-Ubudasa-mu-muganda-wo-gusoma-witabiriwe-n-abana-n-ababyeyi-babo-Amafoto.html,"
Kamonyi: Ubudasa mu muganda wo gusoma witabiriwe n’abana n’ababyeyi babo -Amafoto
"," Umuganda wo kuri uyu wa Gatandatu tariki ya 28 Nzeri 2019 wagizwe umwihariko wahurije hamwe ababyeyi n’abana hirya no hino mu gihugu aho mu gihe ababyeyi batangaga umuganda w’amaboko, ku rundi ruhande abana babo bari bahuze basoma inkuru zitandukanye. Mu karere ka Kamonyi, Umurenge wa Gacurabwenge mu kagali ka Kigembe aho umunyamakuru wa Kigali Post yari ari, aha akaba ari naho habereye umuganda wo ku rwego rw’akarere, abana baturutse k’Urwunge rw’Amashuri rwa Gatizo biga mu mwaka wa mbere kugeza mu wa gatatu w’amashuri abanza ni bo bitabiriye uyu muganda wihariye wo gusoma.

Umuganda ku rwego rw’akarere ka Kamonyi wabereye i Rugobagoba Mu gihe ababyeyi babo bari mu muganda wo kubakira abatishoboye ndetse no gusukura aho batuye mu mudugudu wa Rugobagoba, aba bana bari hafi yabo ku rusengero rwa E.A.R Rugobagoba hamwe n’abarezi babo buri wese afite igitabo asoma.


Abana bari bishimiye uyu muganda udasanzwe wo gusoma bazindukiyemo Mu nama ikurikira umuganda hatoranijwe abana batatu (uhagarariye buri mwaka) basomera inkuru abitabiriye umuganda maze nyuma abayobozi bari bitabiriye uyu muganda barimo Visi Meya w’Akarere ka Kamonyi ushinzwe Ubukungu, Tuyizere Thadée, Uhagarariye Njyanama y’Akarere ka Kamonyi, Habimana Deogratias na Raphael Karanganwa uhagarariye umushinga Soma Umenye mu turere twa Bugesera, Kamonyi, Muhanga n’Umujyi wa Kigali.


Nyuma y’umuganda, abana n’ababyeyi bahuriye hamwe Mu ijambo rye, Umuyobozi wungirije w’akarere ushinzwe ubukungu, Tuyizere Thadee yashishikarije ababyeyi gukunda gusoma bityo bakabikundisha ndetse bakanabitoza abana. Ati ""Umwana azitabira gusoma ari uko n’ababyeyi babikora, bakanabimutoza (...). Birasaba ko abana tubafasha ibyo bitabo tukabibagurira ariko n’uwo mwanya tukawubashakira kuko hari ubwo umwana agera mu rugo imirimo yo mu rugo ikamubuza gukora ibindi byose yari akwiye gukora. Umwana rero icy’ibanze ni ukwiga, wenda akanafasha ababyeyi ariko umwanya munini tuwuharire kwiga""

Tuyizere Thadée. Umuyobozi wungirije ushinzwe ubukungu mu karere ka Kamonyi asomera abana inkuru Tuyizere yaboneyeho gushimira Minisiteri y’Uburezi n’abafatanyabikorwa bayo ku ngufu bashyize mu gukwirakwiza ibitabo by’abana hirya no hino. Yongeyeho ko abana bakwiye kumenya gusoma mu ndimi nyinshi zishoboka ariko bahereye ku Kinyarwanda. Raphael Karanganwa wari uhagarariye USAID-Soma Umenye yavuze ko gusoma mu ndimi zitandukanye ari umusingi w’ubumenyi, by’umwihariko Ikinyarwanda kikaba ishingiro rya byose. Yagize ati ""Gusoma no kwandika indimi zose ni wo musingi w’ubumenyi niho byose bishingiye kuko ubumenyi bwose buturuka mu ndimi. Ikinyarwanda by’umwihariko twagihaye imbaraga cyane.""

Karanganwa Raphael wari uhagarariye USAID Soma Umenye muri uyu muganda wahawe izina rya ’Umuganda Literacy’ Karanganwa kandi yavuze ko nta mwana n’umwe ukwiye guhezwa yaba abahungu cyangwa abakobwa, ndetse n’abafite ubumuga. Ati ""Abana bose ni abana, abahungu, abakobwa ndetse n’abandi bose bafite ubumuga bose mujye mubaha igihe mubafashe gusoma no kwandika. Niba utazi gusoma ujye umubaza amashusho areba mu gitabo urebe ko yumva icyo ayo mashusho avuga cyangwa se wisunge abaturanyi n’abavandimwe bazi gusoma.""

Abana bitegura kwerekeza aho ababyeyi barangije umuganda bari bari Uyu muganda wo gusoma wateguwe na Minisiteri y’Uburezi ifatanije na REB ndetse n’abafatanyabikorwa n’abaterankunga babo barimo Mureke Dusome na USAID Soma Umenye, ukaba wateguwe mu gihe u Rwanda ruri mu kwezi kwahariwe gusoma no kwandika kwatangiye ku ya 08 Nzeri 2019 ubwo kuri uwo munsi hizihizwaga ’Umunsi Mpuzamahanga wahariwe Gusoma no Kwandika’.

Abana bo muri G.S Gatizo ni bo bitabiriye umuganda wo gusoma

Aha, abana biga mu wa gatatu n’abarezi babo, bishakagamo uza kubahagararira mu gusoma

Umuganda w’abanyarwanda ni igikorwa ngaruka kwezi kimaze kubaka izina muri Afurika no ku isi kubera uruhare kigira mu iterambere ry’igihugu bigizwemo uruhare na bene cyo

Abana bishimira gusoma inkuru zishushanyije cyangwa zirimo ibishushanyo byinshi

Umwana wiga mu wa kabiri asomera ababyeyi imwe mu nkuru igaragara mu gitabo kigenewe abana bo muri uyu mwaka

Umuganda wasojwe abana basomera ababyeyi inkuru zo mu bitabo, abayobozi basaba ababyeyi gushyigikira abana babo"
2,imikino,sport,http://muhabura.rw/amakuru/sport/article/umuhungu-wa-jose-mourinho-ukina-mu-imuzamu-kuri-ubu-yabonye,Umuhungu wa Jose Mourinho ukina mu imuzamu kuri ubu yabonye ikipe nshya," Byamaze kumenyekana ko umuhungu wa Jose Mourinho ari umukinnyi mushya wa Fulham. Jose Junior w’imyaka 16 ubwe abinyujije ku mbuga nkoranyambaga yatangaje ko ari umukinnyi mushya muri Fulham mu gihe cy’imyaka ibiri. Ni ubwa mbere agiye kure ya papa we kuko mu makipr se yatozaga ubundi babaga bari kumwe.Sky Bet Championship club Fulham. Haba muri Real Madrid ndetse no muri Chelsea. Ku myaka ye 16, Jose Junior ukina nk’umunyezamu yakinnye mu makipe nka Real Madrid na Chelsea ubwo papa we yayatozaga. Yamaze gushyira umukono ku masezerano n’ikipe ya Fulham y’imyaka ibiri. Ubwe niwe wabaye uwa mbere kbwitangariza ubwo yashyiraga ku mbuga nkoranyambaga ifoto ye arigusinya ayo masezerano. Ni amasezerano azamara imyaka ibiri. Agiye kumara icyo gihe yigira muri Academy k’iyi kipe. Ki ifoto yashyize kuri Instagram ye yari iherekejwe n’aya magambo “ ntewe ishema no kuvuga ko maze gusinya amasezerano y’imyaka ibiri muri Fulham. Ndashima buri wese wamfashije. Nzabahesha ishema.  Ni ibihe byiza ku muryango wa Mourinho kuko na Mourinho senior ari mu bihe bye byiza mu kazi gashya na Manchester United. Nyuma yo gusinya imyaka itatu atoza Luis Van Gaal, ubu yamaze gusinyisha abakinnyi babiri. Abo ni gihangange Zlatan Ibrahmovic, n’umunya Cote D’Ivoire Eric Bailly.



Yanditswe na Rukundo Xaver/Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/miss-chanel-yashyize-hanze-amafoto-agaragaza-ko-akuriwe,Miss Chanel yashyize hanze amafoto agaragaza ko akuriwe," Umuhanzikazi akaba n’umukinnyi w’amafilime Nirere Ruth uzwi na benshi ku izina rya Miss Shanel kuri ubu arakuriwe nk’uko bigaragazwa n’amafoto yashyize hanze y’ubuheta agiye kwibaruka nyuma y’aho tariki 3 Nzeri 2015 ari bwo yibarutse imfura ye y’umukobwa. Nkuko yabitangarije abakunzi be akoresheje urubuga rwa Facebook, nyuma yo kubabwira ko akuriwe ndetse ko ari mu kiruhuko gihabwa umubyeyi ukuriwe witegura kubyara, Miss Shanel yabatangarije ko mu gihe cya vuba azabagezaho indirimbo ye nshya. Yagize ati: (….. Nzagaruka vuba mbasangiza indirimbo nshya maze igihe nkora).
Miss Shanel yashakanye n’umufaransa Guillaume Favier bambikana impeta tariki 2 Kanama 2014. Tariki 3 Nzeri 2015 ni bwo bibarutse imfura yabo y’umukobwa. Gushaka umugabo no kubyara ntabwo byaciye intege Miss Shanel mu muziki we kuko nyuma yo kubyara imfura ye yakomeje gukora umuziki, yitabira ibitaramo harimo n’ibyo mu Rwanda ndetse n’ubu yatangaje ko n’ubwo akuriwe, ko agiye kugeza ku bakunzi be indirimbo nshya.








 Yanditswe na Chief Editor/MUHABURA.rw"
2,imikino,sport,http://muhabura.rw/amakuru/sport/article/ikipe-y-igihugu-amavubi-ikomeje-kwesa-imihigo,Ikipe y’igihugu Amavubi ikomeje kwesa imihigo," Ikipe y’igihugu y’umupira w’amaguru Amavubi yazamutse ku rutonde ngarukakwezi rw’Ishyirahamwe ry’umupira w’amaguru ku isi (FIFA) imyanya 6. Uru rutonde ngarukakwezi FIFA yarutangaje kuri uyu wa gatatu tariki ya 4 Gashyantare 2016. Ubu Amavubi ageze ku mwanya wa 85 avuye ku mwanya wa 91 nk’uko urubuga rwa internet rwa FIFA rubitangaza. Mbere y’irushanwa ry’abakinnyi bakina muri shampiyona yabo ku mugabane w’Afurika (CHAN), Amavubi yanganyije na Cameroun ubusa ku bundi ndetse inatsinda Repubulika Iharanira Demokarasi ya Congo igitego 1-0. Mu Karere ka Afurika y’u Burasirazuba, ikipe ya Uganda iri ku mwanya wa 70 yasubiye inyuma imyanya 8, Kenya yasubiye inyuma imyanya 2 iri ku mwanya wa 99, Repubulika Iharanira Demokarasi ya Kongo yazamutse imyanya 3 iri ku mwanya wa 57, Tanzania yazamutse umwanya umwe iri ku mwanya wa 125, Ethiopia yasubiye inyuma imyanya 6 ikaba iri ku mwanya wa 124. Uko amakipe akurikirana bihereye ku mwaya wa mbere ku mugabane w’Afurika, Cote d’Ivoire  yasubiye inyuma imyanya 9 iri ku mwanya wa 28, Cape Verde yazamutse imyanya 6 iri ku mwanya 33, Algeria yasubiye inyuma imyanya 8 iri ku mwanya wa 36, Ghana yasubiye inyuma imyanya 8 iri ku mwanya wa 41, Senegal yagumye ku mwanya wayo wa 45. Uko amakipe akurikirana ku rwego rw’Isi kuva ku mwanya wa mbere kugera kuwa 5: Ububirigi, Algentina, Esipanye, Ubudage na Chile. Amakipe atatu ya nyuma anganya amanota ni Djibouti iri ku mwanya wa 204, Eritrea iri ku mwanya wa 204 naho Somalia iri ku mwanya wa 204. Yanditswe na Ubwanditsi/Muhabura.rw"
2,imikino,sport,http://muhabura.rw/amakuru/sport/article/ikipe-y-u-rwanda-mu-isiganwa-ry-amagare-yaciye-agahigo-mu,Ikipe y’u Rwanda mu isiganwa ry’amagare yaciye agahigo mu mikino ya  “All Africa Games 2015″ irimo kubera muri Congo ...," Kuri uyu  wa 10 Nzeri Ikipe y’igihugu y’u Rwanda mu gusiganwa ku magare yabaye yatangiye ikora amateka aho yaje  ku mwanya wa 3 ikurikiye  Afurika y’Epfo na Algeria. ku munsi wa mbere hakaba habaye uburyo bwo gusiganwa n’isaaha ariko bagakina nk’ikipe “Team Time Trial”.
 Iyi kipe y’u Rwanda  igizwe na Nsengimana Bosco ,Hadi Janvier, Aleluya Joseph, na Ndayisenga Valens. Basiganwa ahantu hareshya n’ibirometero 25, iyi kipe ikoresha iminota 30, amasengonda 30 n’ibice 52 Umutoza w’ikipe y’igihuhu wungirije, Sempoma Felix yatangaje ko bimushimishije cyane kuba babashije kwegukana uyu mudali w’umunya wa 3 n’ubwo bifuzaga  uwa mbere.
Umutoza Felix yakomeje kandi agira ati “Iri rushanwa rirakomeye, Twaje twifuza umudali wa zahabu ariko n’uyu tubonye ndawakiriye kandi ndishimye cyane”. Kapiteni w’ikipe y’igihugu y’amagare. 

 Ikipe y’igihugu iyobowe na Sempoma Felix  Hadi Janvier nawe yagize icyo avuga  ati ” Turishimye kuba tubonye uyu mwanya wa 3, twashobora no kuza imbere ariko ikirere cyatugoye cyatubanye kibi . Icyo Afurika y’Epfo yaturushije bashoboye gutambika ikindi bari bafite amagare meza ya course contre la montre kuko turi babiri twari tuyafite gusa, ariko twakoze neza”. Tubibutse ko Ikipe yabaye iya mbere y’Afurika y’Epfo yakoresheje iminota 29, amasegonda 32 n’ibice 12 naho Algeria ikoreshaiminot 29, amasegonda 50 n’ibice 54. Uyu munsi taliki 11 Nzeri 2015, isiganwa rirakomeza, aho haza abakinnyi baza gusiganwa n’igihe ariko buri mukinnyi ku giti cye “Individual Time Trial”.Mu bahungu harasiganwa Hadi Janvier na Ndayisenga Valens naho mu bakobwa hasiganwe Girubuntu Jeanne D’Arc. Abahungu barasiganwa ibirometaro 12.5 naho abakoba basiganwe ibirometero 12. www.muhabura.rw"
11,iyobokamana,religion,http://www.igihe.com/iyobokamana/muzika/article/kanuma-jean-damascene-yashyize-hanze-indirimbo-nshya-yise-nkurya-munsi,Kanuma Jean Damascène yashyize hanze indirimbo nshya yise ‘Nkurya Munsi’," Imijyi myinshi muri Amerika no hanze yayo irimo imyigaragambyo ikomeye yamagana irondaruhu nyuma y’urupfu rwa Floyd wishwe mu Cyumweru gishize, bikozwe n’umupolisi wamushikamiye akoresheje ivi kugeza aheze umwuka. Kuri uyu wa Gatatu Papa Francis yavuze ko irondaruhu atari iryo kwihanganira, ariko yongeraho ko ubugizi bwa nabi nabwo ari inzira yo kwiyangiza no gusenya. Yavuze ko urupfu rwa Floyd rubabaje ndetse ko ari kumusengera n’abandi bose bapfuye bazize “icyaha cy’ivanguramoko’. Yagize ati “Nshuti zanjye ntabwo twakwihanganira cyangwa ngo twirengagize irondaruhu n’ihezwa ry’ubwoko bwose, hanyuma ngo tuvuge ko turengera igitinyiro cy’ubuzima bwa muntu.” Agaruka ku myigaragambyo yagaragayemo ubugizi bwa nabi imaze iminsi ikorwa muri Amerika, Papa yagize ati “Ni nako kandi tugomba kumenya ko ubugizi bwa nabi bumaze iminsi bwigaragaza, ari uburyo bwo kwiyangiza no kwitsinda. Nta na kimwe wageraho ukoresheje ubugizi bwa nabi ahubwo wangiza byinshi.” Papa Francis yasabye abanyamerika kwiragiza Imana ikabafasha kugarura amahoro n’ubwiyunge."
1,politiki,politic,http://www.igihe.com/diaspora/article/kuki-col-ruhashya-epimaque-yiswe-ruhashyinyenzi,Kuki Col Ruhashya Epimaque yiswe Ruhashyinyenzi?," Mu kiganiro cyihariye na IGIHE, Ruhashya Egide, yagarutse ku buryo se yafashe icyemezo cyo kujya mu Gisirikare atari yishimiwemo kubera ko yari Umututsi uturuka mu Batsobe bavagamo Abiru b’Ibwami. Ruhashya avuga ko se akiri mu mashuri yisumbuye mu Ndatwa za Groupe Scolaire i Butare mu myaka ya za 1960, yumvise ko hari ibizamini byo kujya mu Ishuri rikuru rya Gisirikare ryaje kwitwa ESM (Ecole Supérieure Militaire). Yashakishije amakuru ajyanye n’ibyo umuntu akora nyuma yo kurisohokamo, arabikunda ajya kwiyandikisha. Mu buhamya bwe avuga ko umubyeyi we yari azi ko aziga ibijyanye na Agronomie. Col Ruhashya yinjiriye rimwe n’abandi basirikare muri promotion ya mbere y’iryo shuri barimo Habyarimana Juvénal wari ufite Matricule nr 01, Kanyarengwe Alexis M. 02, Nsekalije Aloys M.03, Benda Sabin M.04. We yari afite Matricule nr 05. Ruhashya Egide avuga ko akiri muto yakundaga kwegera no kuganira na se, akaba ari nawe wamuvunguriye kuri ayo mateka, anasoma izindi nyandiko. Ati ‘‘Data rero yasohotse muri ryo shuri ari Sous-Lieutenant. Yatangiye imirimo ya gisirikare ari Major. Yambwiye ko muri icyo gihe abasirikare benshi bakuru mu Rwanda bari Ababiligi abandi abato ari Abanye-Congo. Icyo gihe nibwo Abanyarwanda bari bagiye kuba mu basirikare ba mbere bakuru u Rwanda rugize.’’ Col Ruhashya mbere yo kwemererwa kwinjira mu Gisirikare uwari Minisitiri w’Ingabo icyo gihe witwa Sebazungu yabanje kumwangira ariko aza kubwirwa n’umutware Kayumba wari ufitanye ubucuti na Mbonyumutwa ko Umututsi umwe ntacyo atwaye. Mbonyumutwa ngo yavugaga ko ‘byanagaragara neza Umututsi umwe arimo’. Nibwo yinjiranye na bagenzi be barimo Habyarimana Juvénal n’abandi.  	Imibereho ya Col Ruhashya mu gisirikare cya Habyarimana Ruhashya Egide yagaragaje ko umubyeyi we nta bucuti bwihariye yagiranye na Habyarimana kuko binjiranye mu Gisirikare. Yagize “Buriya igisirikare ni ahantu ha mbere abakirimo bakurikiza amategeko, kuvuga ko yaba yarabaye umusirikare wa Habyalimana ndagira ngo mvuge ko atari byo, habaho umusirikare w’igihugu nta musirikare wa kanaka ubaho. Byumvikane neza.’’  	Byavuye he ngo Col Ruhashya yitwe Ruhashyinyenzi? Ruhashya Egide yavuze ko mu bitaga umubyeyi we ‘Ruhashyinyenzi’ barimo abakabyaga n’ababimwitiriye ngo berekane ko arimo kurwana na bene wabo kandi nk’umusirikare wese mu gihugu gitewe usabwa kujya ku rugamba. Urwo rugamba kuri Ruhashya wagira ngo ni we musirikare wenyine wari mu bice byose byatewe haba mu Bugesera, mu Bweyeye, Nshiri n’Umutara.  	Icyo Col Ruhashya yabwiye umuhungu we kuri Coup d‘Etat yo ku wa 5 Nyakanga 1973 Umuhungu wa Col Ruhashya avuga ko byabaye ngombwa ko umubyeyi we ‘ajya mu mubare w’abayikoze ariko byateguwe atabizi abimenya bitinze nibwo agaragaye mu mafoto ya komite yari iyigize byinjira mu mateka bityo.’ Egide Ruhashya yakomeje avuga ko bitari kumvikana ko yari kwitandukanya na bagenzi be biganye. Ati ‘‘Ntibyari kumvikana ukuntu aza gusigara mu bandi kandi ari muri promotion ya mbere n’iya kabiri kuko nizo zakoze Coup d’Etat; aha nibutse ko kandi yarayoboye ikigo gikomeye cyo mu Ruhengeri.’’ Mbere y’ishyirwa mu bikorwa ry’uwo mugambi, Col Ruhashya yigeze gusagarirwa n’umucamanza witwa Kanani Aminadabu, bigera naho akubitwa urushyi acirwa mu maso, kubera uburakari akuramo imbunda agiye kumurasa, yisubiraho arihangana, atsinda uwo mujinya. Nyuma yaje gukora mu mirimo itandukanye ya gisirikare irimo kuyobora ESO Butare, Ikigo cya Camp Kigali, Ikigo cy’Urubyiruko gishamikiye kuri Minisiteri y’Ingabo icyo gihe ari nacyo yakozemo igihe kinini. Ruhashya Egide avuga ko ‘‘Aho yabaraga amagi y’inkoko, areba imirima yahinzwe imbuto bakoresheje, ibintu bimupyinagaza ku rwego yariho.’’ Col Ruhashya ntiyigeze na rimwe arenga u Rwanda ajya mu yahoze ari Zaïre, Tanzania, u Burundi na Uganda ngo yoherejwe mu butumwa bw’amahoro kuko yakoreshwaga igihe bibaye ngombwa. Yifashishije urugero, umuhungu we yavuze ko mu 1990, mu gihe cy’Intambara yahawe umwanya ukomeye ku izina gusa aho yari ashinzwe kumenya ibintu byose byaba intwaro, ibikoresho byose bikenerwa n’abasirikare ku rugamba. Ati ‘‘Nta na rimwe yigeze akoresha uwo mwanya bagiraga ngo bimwitirirwe gusa berekane ko bari kumwe na we mu kazi. Ntacyo yakoraga mu nshingano zijyanye n’icyo uwo mwanya uvuze. Hari n’izindi ngero nyinshi zagaragaje ihohoterwa n’ishyirwa mu kato mu gihe yari umusirikare mukuru. Ibi byose byakorwaga kuko yari Umututsi, asuzugurwa n’abasirikare bato.’’ Umunsi umwe Col Ruhashya yigeze gusangira n’abandi basirikare bakuru nyuma y’Umunsi Mukuru wabaga ku wa 5 Nyakanga noneho abasirikare bakuru bajya muri Mess ya gisirikare baridagadura. Ruhashya Egide avuga ko ngo ‘‘Haje kujyamo indirimbo nuko Gen Major Habyarimana abwira Col Ruhashya ko bo babyinnye na we yakwidagadura mu ndirimbo ya ‘bene wanyu’ ndetse yayibyinnye wenyine, abandi bamushungereye baseka.’’  	Uko Ruhashya Egide yafashe icyemezo cyo kujya ku rugamba rw’Inkotanyi Ruhashya Egide yavuze ko “Nkurikije ibyo nabonaga nasanze ntaho ntaniye n’ibyatumye abandi bafata icyemezo cyo kujya ku rugamba rwo kubohora igihugu.’’ Ubwo yafataga icyo cyemezo yabanje kumenyesha umubyeyi we, amubwira aho agiye, na we nk’umuntu mukuru uzi ubwenge yaramwumvise amuhesha umugisha wa kibyeyi. Yamubwiye ati ‘‘Mwana wanjye uri umugabo ugende ntuzasibire inyuma.’’ Icyo gihe urugamba rurangiye yagize amahirwe yo kumusanga n’umuryango bongera kubana. Ubwo yageraga mu rugo avuye ku rugamba, yari yambaye impuzankano ya gisirikare. Avuga ko agikubitana amaso n’umubyeyi we, yamuhaye isaruti igaragaza ko amwubashye nkuko bigenda mu gisirikare, na we amuha uburenganzira bwo kumuramutsa barahoberana. Yakomeje avuga ati ‘‘Nongeye nshimishwa no kumubona akorera igihugu cye kuko Leta yari iyobowe na FPR yamugaruriye icyizere. Aho namubonye bikashimishwa ni ubwo yari mu mwambaro w’abasirikare bakuru ku rwego rwa Colonel igihe habaga umunsi mukuru wo kwibohora.’’ Urubyaro rwa Col Ruhashya, witabye Imana azize uburwayi, bishimira ko umubyeyi wabo yahesheje agaciro impuzankano ya Gisirikare, anagihagararira mu butumwa bw’amahoro, amahirwe yari yarimwe ku ngoma ya Habyarimana.  	Reba ibice bitatu by’ibiganiro birambuye IGIHE yagiranye na Ruhashya Egide, umwana wa nyakwigendera Col Ruhashya [email protected]"
2,imikino,sport,http://muhabura.rw/amakuru/sport/article/sergio-aguero-yagiye-kurutonde-rwa-batatu-bamaze-gutsinda,"Sergio Aguero yagiye kurutonde rwa batatu bamaze gutsinda Chelsea FC Hat-trick iwayo -""Reba Amafoto"""," Mu mukino wa Shampiyona Chelsea FC yari yakiriyemo Manchester City kukibuga  Stamford Bridge.Byarangiye amateka yisubiyemo maze 3-0 Man.City yari yastinze Chelsea mu mukino ubanza, ni nabyo yayitsinze mu mukino wo kwishyura. Uyu mukino kandi wabaye inzira Aguero yakoresheje yandika amateka yo gutsindira Chelsea ibitego 3 kuri iki kibuga. Abandi babikoze ni Robin Van Persie na Nuanko Kanu. Uyu mukino wagiye gutangira abakinny ba City basa nk’abameze neza mu mitwe kurusha Chelsea kubera ko bamaze gukora amateka yo kugera muri ½ cya UEFA Champions League. Byaje no kubahira kukoku munota wa 33 Aguero yatsinze icya mbera, kuawa 54 arabasubira maze kuwa 81 arabasonga kuri penalte ari nako kuwa 79 Thibaut Courtois uuzamu wa Chelsea yabonye ikarita itukura. Ibi rero birashimangira ko ibyo abantu bakekaga ko Pellegrine yasiga iyi kipe ahabi , we atariko abyifuza. Byose biraganisha ku kukuba umwakaw’imikino iutaha City izakina UEFA Champions league. Iyi kandi ni intambwe nziza yo kongera icyizere mu bakinnyi kuburyo byazanabafasha guhanga na Real Madrid bazahura muri UEFA Champions league. Ku rundi ruhande, ikipe ya Chelsea irimo kwikura mu mwanya wo kuba basi yanahatanira gukina UEFA Europaleague umwaka utaha. Byaba ari uurage urtari mwiza umutoza Antanio Conte ari gusigirwa cyane ko n’ubwo bivugwa ko agomba kugura abakinnyi, ntawakirengagiza ko umuherwe wa Chelsea afite gahunda yo kubaka stade .










 Yanditswe na Rukundo Xaver/Muhabura.rw"
2,imikino,sport,http://muhabura.rw/amakuru/sport/article/nyuma-y-imyaka-ibiri-n-igice-liverpool-yafashe-umwanya-wa,"Nyuma y’imyaka ibiri n’igice Liverpool yafashe umwanya wa mbere, ibindi bigugu bihagaze gute?"," Nyuma y’umunsi wa 11 wa English Premier league, Liverpool yafashe umwanya wa mbere yari iherutseho muri season ya 2013/14, byavuye mu nsinzi ikomeye bakuye Anifield imbere ya Watford, 6-1. Ni nyuma y’uko amakipe banganyaga amanota yombi yatakaje.
 
Umutoza Jurgen Klopp amaze guhindura Liverpool FC Ni ibitego byatsinzwe na Sadio Mane ufitemo bibiri, Philippe Coutihno, Emre Can na Roberto Firmino naho kimwe cya Watford kikaba cyatsinzwe na Daryl Janmaat. 
Ubutatu busatitirizi bwa Liverpool ni yo attack ikomeye mu bwongereza (Coutihno, Mane na Firmino Mu mikino yari yabanje, amakipe yanganyaga na Liverpool amanota, yombi yari yatakaje: Arsenal yanganyije na Tottenhm 1-1 mu gihe no Kuwa gatandatu Manchester City yari yanganyije na Middlesbrough 1-1. Ibi byatumywe urutonde ruhinduka.  1.	Liverpool FC  26 2.	Chelsea FC 25 3.	Manchester City 24 4.	Arsenal 24 5.	Tottenham 21 6.	Manchester United 18"
14,urukundo,relationship,http://muhabura.rw/amakuru/urukundo/article/dore-ibintu-7-umukobwa-cyangwa-umugore-agomba-kuba-yujuje,Dore ibintu 7 umukobwa cyangwa  umugore  agomba kuba yujuje  Ku buryo buri mugabo wese yamwifuza," Umugore wese cyangwa umukobwa aho ava akagera aba yumva yakishimirwa na buri muntu uwo ari we wese ari nayo mpamvu uzasanga buri mugore wese aba aharanira gukora uko ashoboye kose kugira ngo agaragarire neza abamubona. Aha MUHABURA.RW yabateguriye  ibintu 7 bituma umugore arushaho kwishimirwa n’umugabo umubonye wese. 1.Kwigirira icyizere Mu buzima bwa buri munsi burya ni byiza kwigirira icyizere, burya ngo abagore biyumva ko ari beza bakanyurwa n’uko bari abagabo barabakunda cyane ! abagabo ntibakunda umuntu wisuzugura. 2.Kwisanzura Kwisanzura bavuga hano ni nko kwishyira ukizana, abagabo burya bakunda umugore ubisanzuraho, bagakunda umugore kandi wumva ko ntacyo abujijwe gukora kandi ko nta mupaka uhari atagomba kurenga. 3. Gutangaza ibitekerezo bye Abahungu bamwe batinya abakobwa bakunda gutangaza ibitekerezo byabo, Ariko abagabo bo barabishimira cyane, N’ubwo ariko hari bamwe badakunda abagore/abakobwa bakunda kumvikana bavuga ibitekerezo byabo hari abandi benshi babyishimira, cyane cyane iyo byavuzwe n’umuntu bakunda birabanezeza cyane. 4. Kwita kuri buri kintu Abagabo bakunda abagore baha agaciro buri kintu cyose berekejeho amaboko, niba ari akazi abagabo baba bifuza abagore bashoboye akazi kandi bakabikorana umutima ukunze, Aha ngaha kandi abagabo bakunda abagore baha umwanya umuryango bakaganiriza abana ndetse n’umugabo. 5.Kwiyubaha/kwiha agaciro Abagabo aho bava bakagera bose burya bakunda abagore biyubaha, aha ngaha kwiyubaha biri mu byiciri byinshi, Urugero: mu myambarire, mu mivugire,…Abagabo bakunda abagore biyubaha mu myambarire ndetse no mu biganiro byabo, umugore wihesha agaciro kuri ibi bintu usanga akurura abagabo benshi. 6.Kuba inyangamugayo Mu mibanire y’umugabo n’umugore burya ubunyangamugayo burakenewe cyane, nibwo butuma habaho kwizerana hagati yabo, iyo umuntu ari inyangamugayo ntakora ibigayitse cyangwa ibimusuzuguza ,umugore w’inyangamugayo arakundwa cyane ku buryo buri mugabo wese aba amwifuza. 7.Kwita ku mugabo kandi akanamukunda Umugabo uwo ari we wese aba ashaka umugore umukunda kandi akanamwitaho cyane Niba uri umugore ukaba utajya wita k’umugabo wawe ngo umwiteho kandi umwereke urukundo umenye ko urugo rwawe rutazigera rukomera na rimwe mu gihe utari wabikora. Abagabo bakururwa cyane no kwitabwaho. Ufite ibindi bitekerezo mwatwandikira kuri email: Muhabura10@gmail.com Salongo Richard \Muhabura.rw "
4,ubuzima,health,http://kigalipost.com/Kwizera-uheruka-kurushinga-n-umugore-umurusha-imyaka-27-afunzwe-akurikiranyweho.html,"
Kwizera uheruka kurushinga n’umugore umurusha imyaka 27, afunzwe akurikiranyweho gutera inda umwana
"," Kwizera Evariste ni izina ryamamaye cyane mu ntangiriro z’uyu mwaka ubwa hasakaraga inkuru y’uko agiye kurushinga n’uwitwa Mukaperezida Clotilde umurusha imyaka 27 kuko afite imyaka 48 mu gihe umusore afite 21. Kuri ubu uyu mugabo ari mu maboko y’Urwego rw’Igihugu rw’Ubugenzacyaha, RIB. Uyu mugabo warushinze ku ya 31 Mutarama 2019, ubu yongeye kugaruka mu itangazamakuru nyuma y’uko RIB itangaje ko yamutaye muri yombi akurikiranyweho gufata ku ngufu no gutera inda umwana w’umukobwa utarageza imyaka y’ubukure. Kwizera Evariste  ngo yaba yarasambanije ndetse anatera inda umwana w’umukobwa ufite imyaka 15 y’amavuko maze ahita ahunga ajya kuba i Kigali kugira ngo adakurikiranwa dore ko yari asanzwe atuye i Rwamagana aho akomoka. Amakuru y’itabwa muri yombi rya Kwizera yemejwe n’Umuvugizi wa RIB, Mbabazi Modeste. Aganira na Igihe yagize ati “Nibyo ari gukurikiranwa n’ubugenzacyaha ku cyaha cyo gusambanya umwana. Afungiwe kuri Sitasiyo ya Kigabiro.”

Ubukwe bwa Kwizera na Mukaperezida bwaravuzwe cyane Mu gihe iki cyaha cyaba kimuhamye uyu mugabo w’imyaka 21 y’amavuko wari umaze amezi ane n’icyumweru arushinze yahanishwa n’ Ingingo ya 133 y’Igitabo cy’amategeko ahana ibyaha mu Rwanda iteganya ko umuntu usambanya umwana utarageza imyaka y’ubukure iyo abihamijwe n’urukiko, ahanishwa igifungo kitari munsi y’imyaka 20 ariko kitarenze imyaka 25."
1,politiki,politic,http://www.igihe.com/diaspora/article/u-bushinwa-abanyarwanda-baba-mu-ntara-ya-xinjiang-bahuriye-mu-bikorwa-byo,U Bushinwa: Abanyarwanda baba mu Ntara ya Xinjiang bahuriye mu bikorwa byo Kwibuka," Kuwa Kabiri tariki 7 Mata 2020, nibwo Abanyarwanda basaga 550 baba mu Bushinwa bifatanyije n’u Rwanda gutangiza iminsi 100 yo Kwibuka ku nshuro ya 26 Jenoside yakorewe Abatutsi ibaye. Hakoreshejwe ikoranabuhanga mu rwego rwo kwirinda icyorezo cya Coronavirus. Mu busanzwe, nyuma yo Kwibuka ku rwego rwa Ambasade, ibikorwa byo Kwibuka bikomereza hirya no hino mu Ntara zo muri icyo gihugu, hagendewe kuri gahunda zo Kwibuka ziba ziri gukurikizwa mu Rwanda, ariko ubu siko byagenze kubera Covid-19. Abanyarwanda baba mu Ntara ya Xinjiang mu mugi wa Urumqi bo babwiye IGIHE ko babashije guhura kubera ko icyorezo cya Covid 19 gisa nk’aho cyaharangiye. Umuhango wo Kwibuka watangijwe n’umunota wo kwibuka ndetse hacanwa urumuri rw’Icyizere bikurikirwa n’ibiganiro bitandukanye. Mu biganiro byatanzwe harimo icyagarutse ku ruhare rw’ ubutabera mu kubaka umuryango nyarwanda nyuma ya Jenoside yakorewe Abatutsi, n’ikigaruka ku mateka y’itegurwa n’ishyirwa mu bikorwa rya Jenoside yakorewe Abatutsi. Umuyobozi w’Abanyarwanda baba mu Ntara ya Xinjiang, Gasirabo Aboubakar yasobanuye Jenoside icyo aricyo, gupfobya n’ingaruka mbi zabyo. Gasirabo yasabye Abanyarwanda guhangana n’abapfobya Jenoside yakorewe Abatutsi bakoresheje imbuga nkoranyambaga, bakagaragaza amakuru y’ukuri. Ati “Dukwiye kurushaho gukoresha ikoranabuhanga hamwe n’imbuga nkoranyambaga mu rwego rwo guhangana n’ipfobya rikorerwa ku mbunga nkoranyambaga hagatangazwa amakuru ya nyayo.” Mu gutangiza ibikorwa byo kwibuka ku nshuro ya 26, Ambasaderi w’u Rwanda mu Bushinwa, James Kimonyo, yasabye abanyarwanda baba mu Bushinwa kurangwa n’indangagaciro z’ubwitange zaranze ingabo za RPA, ubwo zahagarikaga Jenoside ziyobowe na Perezida Paul Kagame."
2,imikino,sport,http://muhabura.rw/amakuru/sport/article/abakozi-ba-ferwafa-bashinjwa-guha-umusifuzi-ruswa-batawe,Abakozi ba Ferwafa bashinjwa guha umusifuzi ruswa’ batawe muri yombi," Umunyamabanga Mukuru w’Ishyirahamwe ry’Umupira w’Amaguru mu Rwanda, Ferwafa, ndetse n’Ushinzwe Amarushanwa, batawe muri yombi mu iperereza ku byaha bakekwaho byo guha ruswa umusifuzi ku mukino wahuje ikipe y’u Rwanda Amavubi n’Inzovu za Côte d’Ivoire . Aba bagabo batawe muri yombi ni Eric Ruhamiriza ushinzwe amarushanwa muri FERWAFA na Francois Regis Uwayezu, usanzwe ari Umunyamabanga mukuru muri iki kigo. Umuvugizi w’Urwego rw’igihugu rw’Ubugenzacyaha,RIB, Mbabazi Modetse yatangarije umunyamakuru  ko aba bagabo bombi batawe muri yombi, kugira ngo bakurikiranwe icyaha bakekwaho cyo gutanga ruswa. Yagize ati “Nibyo koko Eric Ruhamiriza ushinzwe amarushanwa na Francois Regis Uwayezu, Umunyamabanga mukuru muri Ferwafa batawe muri yombi ku wa Gatatu.” Yakomeje avuga ko Ubugenzacyaha burimo gukurikirana ibyaha aba bagabo bakekwaho.Kugeza ubu bombi bafungiye aho RIB ikorera ku Kimihurura. Umunya-Namibia Jackson Pavaza wasifuye umukino w’u Rwanda na Côte d’Ivoire wabaye ku Cyumweru, niwe wareze Umunyamabanga Mukuru w’Ishyirahamwe ry’Umupira w’Amaguru mu Rwanda, Ferwafa, Francois Regis Uwayezu na Eric Ruhamiriza Ushinzwe Amarushanwa abashinja ko bashatse kumuha ruswa ngo abogamire ku ikipe y’u Rwanda Amavubi. Jackson Pavaza yari yahise atanga ikirego mu ishyirahamwe ry’umupira w’amaguru muri Afurika CAF, ashinja abo bayobozi ko bashatse guha ruswa abasifuzi yari ahagarariye ngo babogamire ku ikipe y’Amavubi. Mu kirego Pavaza yatanze, yavuze ko abo bayobozi bamuzaniye amafaranga muri anvelope y’ikaki, akababwira ko adashobora kwemera impano ivuye kuri buri wese, kuko n’amategeko ya CAF atabyemera. Niyomugabo Albert "
5,imyidagaduro,entertainment,http://www.igihe.com/imyidagaduro/article/ubuhamya-bwa-olga-lorie-umuhanzikazi-wavuye-i-burundi-agana-mu-rwanda,"Ubuhamya bwa Olga Lorie, umuhanzikazi wavuye i Burundi agana mu Rwanda kuhashakira amaronko (Video)"," Mu kiganiro yagiranye na IGIHE yavuze ko yatangiye aririmba zihimbaza ndetse agakorana n’abaramyi bakomeye mu gihugu cy’ivuko rye cy’u Burundi nyuma akaza gufata umwanzuro wo kubivamo. Ati “Natangiye ndirimbo zihimbaza Imana ndirimbana na Fortrant Bigirimana hagati yo mu 2007 na 2009. Nyuma njye mu itsinda ryitwa The Cousin na none ndongera ntangira kuririmbana na Lorilo indirimbo zitari nkeya rero nyuma mpita ninjira mu gucuranga muri band.” Uyu mukobwa yamamaye mu ndirimbo nyinshi iwabo mu Burundi zirimo iyitwa ‘Akarorero’, ariko ahita areka kuririmba nk’umuhanzi ku giti cye ahubwo ajya kuririmbana na Peace & Love bamamaye cyane mu ndirimbo ‘Ic’Imana Yifatanirije’ ayifasha mu bitaramo bitandukanye we n’abandi bagenzi be. Mu 2015 bahisemo gutandukana n’iri tsinda ryakunzwe cyane mu bihugu byo muri Afurika y’Iburasirazuba baza mu Rwanda gushakisha ko babona aho bazajya baririmbira abantu muri ‘Karaoke’ ndetse no mu buryo bwa live music. Ati “Mu 2015 nibwo twafashe icyemezo cyo kureba twaza mu Rwanda, tukaza tukareba ibyo abandi bakora, icyo gihe Peace & Love twayisize mu Burundi. Twazanye n’abandi twafatanyaga muri iri tsinda, twaje turi abakobwa babiri n’abahungu bane. Twaje tuvuga tuti ikiba kibe kuko nta n’umuntu twari tuzi mu Rwanda.” Akomeza avuga byari bikomeye cyane bageze mu Rwanda. Babanje kuba muri Hotel igihe gito batangira kubona akazi nyuma banitabaza inshuti bagiye bahura nazo zirabacumbikira. Avuga ko hari igihe baryaga ubundi ntibarye kubera ko nta kintu babaga babonye. Ubu Olga Lorie wasaga n’uwaretse umuziki yawugarutsemo ndetse ahita indirimbo nshya. Arifuza gukorana n’abahanzi bakomeye bo mu Rwanda kugira ngo akomeze guhamya ibigwi bye. Reba indirimbo nshya ya Olga Lorie"
11,iyobokamana,religion,http://www.igihe.com/iyobokamana/article/paul-hagayi-wari-umaze-imyaka-ibiri-atuje-yasohoye-indirimbo-yise-negamiye,Paul Hagayi wari umaze imyaka ibiri atuje yasohoye indirimbo yise “Negamiye Imana”," Paul Hagayi ni umuramyi, umwanditsi w’indirimbo, akaba anazitunganya (Producer). Indirimbo ye nshya yasohokanye n’amashusho yayo iri mu zizaba zigize album ya kabiri ari gukoraho. “Negamiye Imana” ni indirimbo irimo ubutumwa buvuga ko mu byo abantu bakora n’ibyo banyuramo bakwiye kwizera Imana. Paul Hagayi yavuze ko mu kuyikora yahamyaga ko ubuzima bwose bushingiye ku Mana yonyine kandi ko umurimo abantu bakora ariyo yonyine izawusohoza. Igitekerezo cyo kuyandika yakigize ubwo yari mu bibazo asa n’uwaburiye ibisubizo. Yubakiye ku magambo menshi aboneka muri Bibiliya mu bitabo bitandukanye. Yakomeje ati “Indirimbo nayanditse ndimo nibaza ibibazo byinshi naburiye igisubizo, hahandi uba wumva hari intambara nyinshi urimo kurwana mu buryo bw’intekerezo aho rero ni ho Imana yanganirije mu ijambo ryayo dusanga muri Yeremiya 1:5 (Nakumenye ntarakurema kandi nakwejeje utaravuka).’’ ""Numvise ngize imbaraga mu bugingo bwanjye, numva nsubijwe n’ibyo bibazo byose nibazaga muri njye. Icyo gihe nahise mfata gitari na telefoni ntangira kwandika indirimbo gutyo.’’ Paul Hagayi yavukiye mu muryango ukijijwe, se ni Pasiteri mu Itorero rya ADEPR. Yavuye mu Rwanda mu 2013, aho yasengeraga muri ADEPR, Umudugudu wa Bugunga muri Gicumbi. Uyu mugabo kuri ubu abarizwa mu Itorero rya Power of Prayer Church mu Buholandi, aho ari umwe mu baramyi bakuru mu itorero. Paul Hagayi yatangiriye umuziki mu matsinda atandukanye. Mu 2014 ni bwo yinjiye muri studio gukora indirimbo ze wenyine za mbere mu Buholandi. Mu rugendo rwe rwa muzika, amaze gusohora album imwe yise ‘‘Nta rindi zina’’. Ari gukora album ye ya kabiri ndetse afite intego yo gukomeza kwamamaza ubutumwa bwiza kugera ku mpera z’Isi yose. Hagayi avuga ko bitoroshye ariko Imana izamushoboza. Ati “Hano muri ibi bihugu usanga ikoranabuhanga ryaratumye abantu ubwabo biyizera, bibagirwa Imana. Nubwo bimeze bityo haracyari abakizwa kandi bashikamye ku byo bizeye.’’ Paul Hagayi wari umaze igihe kirekire ataboneka mu muziki, muri Nyakanga 2019 nibwo yarushinze na Bakunda Odette mu birori byabereye mu Buholandi.  	Reba indirimbo ‘‘Negamiye Imana’’ ya Paul Hagayi"
5,imyidagaduro,entertainment,http://muhabura.rw/amakuru/imyidagaduro/article/amafoto-ese-koko-liam-payne-umwe-mu-bari-bagize-one,"Amafoto: Ese koko Liam Payne, umwe mu bari bagize One Direction yaba agiye kwibaruka?"," Niba atari ibiryo byinshi kuri Cheryl Cole umugore wa Liam Payne wahoze muri One Direction, aba bombi baba bagiye kwibaruka umwana nk’uko byagaragaye ubwo batemberaga mbere yo kuryoshya muri Christmas carols.
 Kuri ubu Liam afite imyaka 23 akaba ari umukunzi wa Cheryl Cole kuva muri Girls Aloud, kuwa kabiri bagaragaye batemberana I London aho bari baje kwizihiza umunsi wa St James Christmas Carol. Aha uyu mukobwa yagaragaraga nk’aho mu nda harimo akantu. Byaravuzwe cyane ariko kugeza ubu yaba Liam Payne cyangwa Cheryl Cole nta wuragira icyo avuga ku kuba Cole w’imyaka 33 atwite cyangwa yari yariye ibiryo byinshi. Amafoto yamufotowe kuri uwo munsi yose yagaragaje ko munda ye yahindutse 






 Yanditswe na Lucky van Rukundo/Muhabura.rw"
12,ibidukikije,environment,http://www.igihe.com/ibidukikije/article/byinshi-kuri-banki-yihariye-izatera-inkunga-imishinga-irengera-ibidukikije-mu,Byinshi kuri Banki yihariye izatera inkunga imishinga irengera ibidukikije mu Rwanda," Iyi banki biteganywa ko izitwa ‘Rwanda Catalytic Green Investment Bank’, yitezweho kongera amafaranga yashorwaga mu mishinga igamije kurengera ibidukikije mu gihugu. Izaba ikora nk’izindi banki ariko yibanda gusa ku gutanga inguzanyo no gushora imari yayo mu mishinga igamije kurengera ibidukikije. Uru rwego rw’imari ruteganywa gushyirwaho, ruzafasha mu gukangurira ibigo byigenga gushyigikira ishyirwa mu bikorwa ry’imishinga itangiza ibidukikije mu gihugu. Umukozi ushinzwe itumanaho mu kigega cya leta gisanzwe gitera inkunga imishinga irengera ibidukikije (Fonerwa), Doreen Nakure, yabwiye IGIHE ko Fonerwa ari yo ishinzwe gukurikirana by’umwihariko ishyirwaho ry’iyo banki, cyamaze gushyiraho itsinda ry’inzobere rizatanga ishusho nyayo y’imiterere n’imikorere y’iyo banki mu gihe cya vuba. Ati “Ubu twamaze guha akazi umuryango ‘Coalition for Green Capital’ kizadusesengurira ndetse kikaduha imiterere y’ishusho y’iyo banki ku rwego mpuzamahanga. Ibijyanye n’ingano y’amafaranga iyo banki izatangiza bizagaragazwa n’inyigo iri gukorwa n’icyo kigo gifatanyije n’abandi bafatanyabikorwa.” The Coalition for Green Capital ni umuryango udaharanira inyungu, wibanda cyane ku guteza imbere isoko ry’ingufu zidahumanya, binyuze mu gushyiraho banki ziteza imbere imishinga irengera ibidukikije. Kuva mu mwaka wa 2009, uyu muryango ufatanya n’ibihugu, ndetse n’imiryango itari iya Leta gushyiraho ibigo by’imari bishyigikira imishinga migari irengera ibidukikije, kigakora ubuvugizi, ndetse kigatanga ubujyanama n’ubugenzuzi mu mikorere y’ibyo bigo. Kugeza ubu ntibirasobanuka neza niba iyi banki izaba ari iya Leta cyangwa iy’abikorera; gusa Nakure avuga ko bizaterwa n’ibintu byinshi bikiri kuganirwaho ubu, ariko akagaragaza ko byagakwiye kuba igikorwa cy’abikorera. Iyi banki nitangira, izajya itera inkunga imishinga ya Leta n’abikorera igamije kurengera ibidukikije, habanje kurebwa niba yujuje ibisabwa. Nakure avuga ko iki gitekerezo cyo gushyiraho iyi banki kiri gushingira ku mahame yihariye ajyanye no kugena uburyo bwo kwifatira ibyemezo mu ishoramari, ubushobozi bwo kwiyongerera imari ivuye mu bigo by’imari ndetse no mu bikorera, hashingiwe cyane cyane ku bikorwa by’indashyikirwa bya banki mpuzamahanga zitera inkunga imishinga irengera ibidukikije, ubufasha bwa Fonerwa ndetse n’abandi bagira uruhare muri iri soko. Amakuru ajyanye n’itangizwa ry’iyi banki mu Rwanda yatangarijwe bwa mbere mu kiganiro cyatangiwe mu nama ya Cop 25 iherutse kubera muri Espagne mu mpera z’umwaka ushize yigaga ku ruhare rwa banki zigamije guteza imbere ibidukikije mu gutuma ibihugu bigera ku ntego zabyo. Igitekerezo cyo gushyiraho banki nyarwanda itera inkunga imishinga irengera ibidukikije, kije nyuma y’uko Afurika y’Epfo na yo yashyizeho iyo banki ifite imari shingiro ya miliyoni 100 z’amadorali ya Amerika. Umuyobozi ushinzwe ibijyanye n’imihindagurikire y’ikirere muri Banki Nyafurika itsura Amajyambere (AfDB), Anthony Nyon, ubwo yari mu nama ya COP 25, yatangaje ko hakenewe ingamba zihamye mu guhanga ikoranabuhanga rishya rigamije guhangana n’ibibazo by’imihindagurikire y’ibihe. Ati “Ku bw’iyo mpamvu, Banki Nyafurika itsura Amajyambere, binyuze mu bufasha bw’ikigega kigamije kurengera ibidukikije, iri gukorana n’ihuriro rya banki zigamije kurengera ibidukikije mu kureba uburyo butandukanye bwo gushyira igishoro mu bikorwa bifasha kurengera ibidukikije ku rwego rwo hasi, ari na ko tuzamura uruhare rw’abikorera.” Leta yashyizeho ikigega Fonerwa cyahawe inshingano zo gufasha u Rwanda kugera ku bukungu butangiza ibidukikije binyuze mu gutera inkunga imishinga ya Leta n’abikorera iri muri uyu murongo. Kuva iki kigega cyashingwa muri 2013, hahanzwe imirimo 138 000 itangiza ibidukikije. Mu 2017, habarurwaga ko ubutaka bungana na hegitari 21 847 bwatunganyijwe hagamijwe kwirinda ko butwarwa n’isuri ndetse hegitari 12 998 z’inkombe n’imigezi n’ibiyaga zarasubiranyijwe, hegitari 41 116 ziterwaho amashyamba, ndetse imiryango 65,340 ifashwa kubona ingufu zikomoka ku mirasire y’izuba mu gihe toni miliyoni 65 z’imyuka ihumanya ikirere zakumiriwe. Icyo gihe Fonerwa yari imaze gutanga inkunga ya miliyoni 100 z’amadorali, iyi nkunga ikaba ihabwa imishinga yatsinze binyuze mu marushanwa. Umushinga w’uruganda rw’amashanyarazi rutanga megawati 8.5 ruri mu karere ka Rwamagana, ni urugero rwiza rw’ishoramari ryakozwe mu rwego rwo kurengera ibidukikije. U Rwanda rwihaye intego ko mu 2050, ruzaba rwagabanyije umwuka uhumanya ikirere ku rugero rwifuzwa."
2,imikino,sport,http://muhabura.rw/amakuru/sport/article/zidane-yishongora-cristiano-atsinda-igitego-cya-500-nyuma,"Zidane yishongora, Cristiano atsinda igitego cya 500 nyuma ya Ballon d’Or, Real Madrid yisanga kuri final y’igikombe ..."," Ku munsi wejo Umutoza wa Real madrid, Zinedine Zidane yatangaje amagambo yo kwishongora ku ikipe ya Club America yo muri Mexico yatwaye CONCACAF bari bamaze gutsinda ibitego 2-0 bya Benzema na Ronaldo maze Los Blancos bagera ku mukino wanyuma w’igikombe cy’isi cy’ama-club cyirikubera mu Buyapani. Nyuma y’umukino Zinedine Zidane yagize ati: ""hari amakipe agira amahirwe rimwe gusa mu buzima yo gukina na Real Madrid, ndakeka ari amahirwe bagize. Real Madrid iri ku gitutu cyo gutsinda buri mukino kuko abantu babitubonamo. Gutsinda imikino 50 cyangwa 40 nta tandukaniro rinini ririmo.” 
Benzema ni we wafunguye amazamu igice cya mbere cyenda kurangira Zinedine Zidane yari yatangije ikipe ikomeye bishoboka harimo na Cristiano Ronaldo wishimiraga Ballon d’Or ye ya kane aza no kunyeganyeza inshundura umukino wenda kurangira bityo atsindira Real igitego cya kabiri cyane ko icya mbere cyari cyatsinzwe na Karim Benzema. Aba bombi bari baruhukijwe mu mukino ushize wa shampiyona. 
Cristiano yuzuzaga ibitego 500
"
12,ibidukikije,environment,http://www.igihe.com/ibidukikije/article/ubushakashatsi-bwerekanye-ko-umuryango-w-ingagi-zo-mu-birunga-uri-kwaguka,Ubushakashatsi bwerekanye ko Umuryango w’ingagi zo mu Birunga uri kwaguka," Ubwo bushakashatsi bwerekana ko ingagi zo mu ishyamba rya Bwindi muri Uganda na Sarambwe muri Repubulika Iharanira Demokarasi ya Congo (RDC) zavuye kuri 400 zikagera kuri 459. Mu Rwanda, imibare y’ingagi yariyongereye zigera kuri 604 zivuye kuri 480 zabarurwaga umwaka ushize. Ibyo byatumye ingagi zibarurwa mu gice cy’imisozi y’Ibirunga zigera ku 1,063. Ubushakashatsi bwakozwe bigizwemo uruhare n’Ikigega cyita ku ngagi muri Pariki y’Ibirunga (Dian Fossey Gorillas Fund) bushyirwa ahagaragara ku wa mbere tariki 16 Ukuboza 2019. Umuyobozi wa Dian Fossey, Dr Tara Stoinski, yagize ati “ Ibyavuye muri ubu bushakashatsi ni gihamya y’imbaraga zo kwita ku bidukikije, hagati ya Guverinoma zirimo iy’u Rwanda, RDC na Uganda.” Yongeyeho, ati “Ingagi zo mu misozi ni zimwe mu nyamaswa zirinzwe cyane kuri uyu mugabane, kandi uyu munsi turabona icyo imbaraga z’abafatanyabikorwa mu kuzitaho zishobora gukora. Ni akazi gakomeye ku baturage, abayobozi ba za Guverinoma n’ababungabunga urusobe rw’ibinyabuzima, ariko bishobora gukorwa.” Mu bushakashatsi bwabanje, ku ngagi zo mu misozi, ababukoze bageze mu bice byose by’ishyamba bashaka ibyafasha kubona amakuru ku ngagi n’izindi z’inyamabere n’ibimenyetso by’ibikorwa bya muntu. Mu bikorwa byabo bakusanyije umwanda wazo kugira ngo harebwe inkomoko yazo, ibyo byakozwe inshuro ebyiri kuva muri Werurwe kugeza Gicurasi 2018 no kuva mu Kwakira kugeza Ukuboza 2018 kugira ngo bimenyekane neza ko buri ngagi yagezweho. Mu mwaka ushize, Ikigo cy’igihugu gishinzwe iterambere (RDB) cyongeye ubuso bwa Pariki y’igihugu y’Ibirunga iherereye mu Majyaruguru y’u Rwanda buva kuri Hegitari 16,000 bugera ku 16,027 hagamije kwita ku rusobe rw’ibinyabuzima biyirimo."
14,urukundo,relationship,http://muhabura.rw/amakuru/urukundo/article/ibintu-10-buri-mugabo-adakunda-ku-mugore-we,Ibintu 10 buri mugabo adakunda ku mugore we," “Urwango” ni ijambo ribi cyane. Ariko ntibivuze ko ryaba ribi ku rwego byageraho bibabaza umugabo ugereranyije nuko agukunda. Nibyo koko ushobora kuba warumvise neza cyangwa se uzi ko hari ibintu bidashimisha abagabo. Ni ibintu bigoranye kuba yabikubwira ko bitamushimisha kuko umutima we akenshi ntiwabimwemerera. Reba ibintu 10 umugabo wawe cyangwa yanga inshuti yawe y’umuhungu idakunda kuri wowe: 1.	Ntakunda kumva ngo umeze nabi
 Mu gihe wumva umeze nabi umugabo wawe nawe akabimenya ahita yumva mu mubiriwe atameze neza kukurusha kuko ntago aba yifuza ko wagira uburibwe muri wowe. Umutima we uratera cyane ukamurya kubera ukuntu abayumva agukunda cyane. Icyo akora ni ugushaka inzira zose zishoboka kugira ngo akwiteho mu buryo bwose. Ntuzumve ko atakwitayeho, ahubwo biba byamubabaje ku buryo utakumva. Iki kintu rero ntabwo umugabo wawe agikunda cyangwa inshuti yawe y’umuhungu igikunda. 2.	Ntakunda kuba yakubona urira Nta kintu kibabaza kikanatera agahinda umugabo wawe kukubona urimo urarira, kabone nubwo yaba yagukuise. Ashobora kuba yarakumvise urimo uraririra gake nko mu rwiyuhagiriro muvuganye nabi. Ariko ntakunda kuba yabona umugore we arira, kuko amarira yawe aramushavuza akagira aghinda kenshi ku mutima we. Naramuka aguhojeje uzemere uceceke kuko bizamushimisha cyane kuko kukubona urira ntabwo ari byiza kuri we. 3.	Ntakunda ko wamujya kure
 Umugabo wawe agukumbura cyane akumva yahindutse nk’umusazi muri we, birenze uko wowe ubitekereza. Kukubura iruhande rwe biramushavuza cyane akumva abuze amahoro muri we atakubonye. Ibi niukuri kuko aba agutekereza cyane birenze.  Nkiyo hari ahantu wagiye abayumva utatinda yo kuko akenshi aranakubwira ngo ubanguke ntutinde yo.
Kandi wibuke ko wowe mugore umugabo wawe no mubyatumye ngo akugira umugore kwari ukugira ngo umube hafi ibhe byose ajye akubona. 4.	Ntakunda kukubona nta cyizere wifitiye Umugabo wawe nta kunda kuba yaba akuri iruhande kubera aba akeka ko umeze neza nta kibazo na kimwe ushobora guhura nacyo. Akunda kuba ari kumwe nawe mu gihe abona ko wifitiye icyizere cy’ibyo uri gukora. Ariko iyo abona wifitemo akavuyo ntago abikunda, areba intege nke zawe.
Biramubabaza kubona utari gukora ibyo ugomba gukora neza, kuko ngo aba abona nta cyizere wifitiye bikamubabaza. 5.	Ntakunda umuntu yagufata nabi Ubusanzwe abagabo barihangana mu buzima bwabo. Niyo mpamvu amaraso yabo atishimira kubona undi muntu agufata nabi, uko utari ugasanga akeneye kumenya byinshi kuri wowe.
Ibi biramubabaza cyane kurusha uko wowe wumva bikubabaje. Utekereze ko impamvu y’ibi aruko agukunda kandi ataba asobanukiwe impamvu abantu batakubaha nkuko abayumva byagakwiye kugenda. 6.	Ntakunda ko washaka kwigira nkuko abandi bagore bameze
 Akenshi aho tuba ndetse n’abo tubana nibo bashobora gutuma duhindura imitekerereze n’imikorere. Niba ushakanye n’umusore wigira ukumva amabwire y’abandi bagore bakubwira koi bi cyangwa biriya aribyo umugabo wawe yakunda kurusha biriya wamukoreraga. Umugabo wawe yagukundiye uko uri ndetse n’uburyo wamushimishagamo ariko niwiha gushaka gukora ibintu btamushimisha habe na gato ntabwo azigera abyihanganira ahubwo uzabona akunda guhora arakaye wibaze impamvu yabyo uyibure. Ntiyishimira ko wakigana ibyo abandi bakora kugira ngo bashimishe abagabo babo kuko wowe icyo yagukundiye ni icyo umukorera cyangwa se wamukoreraga. Nushaka kumva amabwire wowe mugore, urimo urasenya urugo rwawe. Ibyo rero ntago umugabo azabyihanganira. 7.	Ntakunda kukubona watsinzwe  Umugabo wawe arashaka ko ahora akubona ushoboye, wimwereka ko nta kintu rero ushoboye. Ahubwo gerageza ukomeze umushimishe nkuko wajyaga umushimisha,
ndetse nibinaba ngombwa ujye umukorera udutendo kugira ngo ukomeze bagarire urukundo mufitanye kandi unaruvomerera. Akunda kukubna iruhande rwe umufata neza uko bikwiye. Ariko ni byiza guhora ukora icyashimisha umugabo wawe, kandi ntukishimire gutsindwa ngo umugabo wawe akubone wakonje. 8.	Ntakunda kumva uvuga ko utari mwiza nk’abandi Mu buzima bw’abagore birazwi ko umubiri wabo uhinduka cyane ndetse rimwe na rimwe bakaba bakumva biyanze ku giti cyabo. Wowe mugore ikintu ugomba kumenya nuko umugabo wawe icyo yagukundiye akenshi atari isura yawe ahubwo ari umutima mwiza ufite cyangwa se ukuntu umushimisha bikamurenga. Ikindi kandi gishimisha umugabo wawe ni uburyo umubwira ibyo ushaka n’ibyo wifuza akaba yabasha kubigukemurira mu buryo bwihuse. Kuri we kumva uvuga ko utari mwiza cyangwa udashimisha n’imihindagurikire y’umubiri wawe ntibimugwa neza. 9.	Iyo akoze ikintu cyikababaza umutima wawe ntibimushimisha Ushobora kuba wibaza niba koko atishimira ko cyakubabaza impamvu agikoze bikagucanga, Umenye ko inshuro nyinshi atari uko aba yabigambiriye ahubwo biba bimutunguye. Iyo akubwiye nabi akabona ntabwo wishimye arushaho kubabara cyane kandi birangira yicujije cyane impamvu yabimuteye akabikora. Ikimubabaza cyane nuko bishobora kuba byabaviramo ugutandukana kandi atabyifuza.
10.	Ntakunda kuba yakubona utishimye Birasoboka cyane ko wababara cyane, ariko umugabo wawe ntago bimushimisha habe na gato kuko ibyishimo bye abibonera mukuba wishimye, uri kumusekera n’ibinezaneza byose. 
Ashobora kuba ari amakosa ye yatumye utushima, ariko nawe bizamubabaza cyane nabona wagira ngo wapfushije. Bityo rero, ikintu kizakubwira ko umugabo wawe cyangwa umuhungu winshuti yawe ugukunda nuko akenshi adashimishwa no kukubabaza mu buzima bwe.
Yanditswe na Bizimana Jean Damascene/Muhabura.rw
"
9,umuco,culture,http://kigalipost.com/Ibanga-ry-Amahoro-kuri-bene-Gihanga-ku-bwa-Padiri-Obalidi.html,"
Ibanga ry’Amahoro kuri bene Gihanga ku bwa Padiri Obalidi
"," Ku Cyumweru tariki ya 15 Mata ni bwo abakristu ba kiliziya Gatolika baturutse imihanda yose bahuriye kuri stade Amahoro mu isengesho ngarukamwaka ryo gusengera abarwayi n’abandi bose bafite ibikomere batewe na Jenoside yakorewe Abatutsi, uyu akaba ariwo wari umwihariko w’uyu mwaka. Ni isengesho ryatangiye mu masaha ya mu gitondo ribimburirwa n’igitambo cya misa cyayobowe na Padiri Ubald Rugirangoga mu nyigisho yagarutse ku gikorwa kibi cyaranze abakristu bo mu gihe cya Jenoside avuga ko umukristu wica undi akwiye guhindurirwa izina agashakirwa irindi. 

Padiri Ubald amaze kwamamara cyane mu gusengera abantu ibikomere bikomoka Uyu mupadiri wibanze cyane ku nyungu ikomeye yo gutanga imbabazi no kuzisaba yabwiye abakristu ko buri muntu nicyo ari cyo cyose afite urufunguzo rwo kubohora mugenzi we. Mu magambo ye yagize ati “Wowe wacitse ku icumu ufite urufunguzo rwo kubohora no gukiza ibikomere uwakwiciye umuha imbabazi, nawe ufite abo wiciye ufite urufunguzo rwo gusaba imbabazi!”
 Padiri Ubalidi yaboneyeho anamurika filimi yise ‘Gusaba no Gutanga imbabazi niryo banga ry’Amahoro’, filimi yakozwe n’abakristu ba Paruwasi ya Mushaka asanzwe ayobora, akaba yarayigizemo uruhare rukomeye mu ikorwa ryayo. Ni filimi igaragaramo ubutwari bukomeye bugaragazwa nabo bakristu bwo gusaba no gutanga imbabazi.

Abakirisitu ba kiliziya Gatolika bari bitabiriye ku bwinshi Nyuma y’igitambo cya misa, Ubalidi yazengurukije isakaramentu ry’ukarisitiya abayoboke biri dini bemeza ko rikirizwamo ibyaha. Nyuma y’ibi nibwo hatangiye kugaragara ibitangaza, ibikomere birakira ku bwinshi abari baranangiye gusaba no gutanga imbabazi nabo bahava biyemeje kwihambura iyo migozi yari baziritse yo kutiyunga.








 Isengesho kandi ryitabiriwe na Minisitiri w’Umuco na Siporo, Uwacu Julienne aho mu ijambo rye yabwiye abari aho ko ubukristu nyabwo bukwiye kujyana n’ubunyarwanda nyabwo. “Nkuko mukora ibindi bikorwa bitandukanye bya kiliziya muvugurura ubukiristu bwanyu ni nako mukwiye no kwitabira ibikorwa bya Leta cyane cyane nk’iki gihe turimo mufasha abacitse ku icumu munitabira ibikorwa byo kwibuka.”, Minisitiri Uwacu Julienne wasoje arema agatima abarokotse Jenoside yakorewe Abatutsi abihanganisha ababwira ko imbere ari heza. Amafoto:IGIHE"
12,ibidukikije,environment,http://www.igihe.com/ibidukikije/article/ikigo-cy-amashyamba-cyiyeyemeje-gufasha-abanyarwanda-guhinga-igifenesi-ku,"Igifenesi, urubuto rushobora kuba imari ishyushye ku isoko ry’u Rwanda"," Uru rwagwa aho aruranguza barugurisha amafaranga 500 ariko ngo ntarashobora guhaza isoko afite bitewe n’uko ari rinini cyane. Uyu mugore byamuteje imbere ku buryo yubatse uruganda rukora inzoga muri urwo rubuto, akaba afite gahunda yo guhinga ibifenesi byinshi no kubikangurira abandi. Igifenesi ni rumwe mu mbuto zo bwoko bw’inkeri bitewe n’uburyo kiremye, kikaba gikomoka mu Buhinde ariko gikunze kugaragara cyane no muri Thailand, Malaysia na Indonesia. Mu Rwanda urubuto rw’igifenesi ntirukunze kugaragara nk’izindi bitewe n’uko abanyarwanda bataratangira kwitabira kuruhinga, ariko ni urubuto rukize cyane ku ntungamubiri ndetse runafasha kugabanya umuvuduko w’amaraso, kugira uruhu rwiza n’isukari y’umwimerere. Mugabo Jean Pierre uyobora ishami ry’amashyamba mu Kigo gishinzwe guteza imbere amazi n’Amashyamba, RWFA, yavuze ko ari urubuto abantu benshi bakwiriye guhinga. Ati “Igifenesi ni urubuto rwifitemo isukari y’umwimerere, kigabanya umuvuduko w’amaraso, gifasha umuntu kugira uruhu rwiza, kikagira n’intungamubiri za magnesium zigira uruhare mu gukomeza amagufa.” Mugabo yongeraho ko igifenesi gifasha umuntu kubona neza cyane cyane kubageze mu zabukuru, kikagira ubutare buvura indwara yo kubura amaraso bukanatera amaraso kudatembera neza. Ikindi ni uko ibiti by’ibifenesi bishobora kwifashishwa mu kwirinda isuri, bikaba byakwifashishwa kandi mu gukora ibikoresho byo mu nzu, imirimo y’ubwubatsi, ibikoresho by’umuziki. Igifenesi kandi cyifashishwa mu gukora verini basiga imbaho, guhoma ubwato n’imyenge y’indobo. Mugabo yakanguriye abanyarwanda gutera igiti cy’igifenesi cyane ko ngo Ishami ry’amashyamba mu Kigo gishinzwe guteza imbere amazi n’Amashyamba, RWFA, rizabafasha kubona ingemwe, bakaba baniteguye gushyira igiti cy’igifenesi mu bizaterwa mu gikorwa ngarukamwaka cyo gutera ibiti. Ati “Abanyarwanda turabasaba kugitera ku buryo buhagije kugira ngo n’abagikeneye babashe kukibona cyane ko bashobora kubibona mu buhumbikiro butandukanye. Twebwe tuzakomeza kubafasha kubona ingemwe kugira ngo cyinjizwe no muri gahunda ngarukamwaka yo gutera ibiti, dufashe n’abikorera kucyongerera umusaruro.” Urubuto rw’igifenesi rweze rupima ibiro hagati ya 3-5, rukaba rumara amezi 16 mu buhumbikiro. Kugira ngo nyirarwo atangire kurusarura ni uko byibuze ruba rumaze imyaka itandatu rutewe. Igifenesi gisarurwa kabiri mu mwaka, igiti kimwe gifite ubushobozi bwo kwera imbuto 200. Ni igiti gikunze guhingwa mu duce dushyuha nko mu Bugesera, Kayonza, Huye, Gisagara, Nyanza, Ngoma na Rusizi. Mu 2018, Akarere ka Ngoma nka kamwe mu duce duhingwamo igifenesi cyasaruye toni 69. Ku isoko usanga uru rubuto ruri hagati ya 1000-1500 Frw. Inkuru bijyanye: Uko Kankwanzi yahaye agaciro igifenesi muri Kirehe agikoramo inzoga"
2,imikino,sport,http://muhabura.rw/amakuru/sport/article/mourihno-yageze-ku-ntego,Mourihno yageze ku ntego," Ni ku mukino wa nyuma w’umunsi wa munani wa English Premier League shampiyona y’igihugu cy’Ubwongereza aho Liverpool yakiriye Mancheester United maze bakaza kunganya 0-0, umtoza Mourihno wahabwaga amahirwe make yagaragaje ko inota rimwe ryari rimuhagije urebye uburyo yari yubatsemo umukino. Abatari bake bibajije ikinti Marouane Fellaini yaraje gukora mu kibuga mu gihe ashijwa kuba ari we utuma iyi kipe ikina umukino utihuta. Igisubizo ariko cyanagaragaraga ku bakurikiranira hafi ibya Mourihno, bwari uburyo bwo gufungira hagati kugira ngo bime Liverpool umwanya wo gukina wa mupira wayo. Ibi ariko banabifashijwemo no kuba umukinnyi wo hagati Adam Lallana uhagaze neza muri Liverpool atabanje mu kibuga kubera igihe yari amaze mu mvune. Nyuma yo kuza mu kibuga ikipe ya Manchester yarushujwe ku buryo bugaragara ariko biba iby’ubusa bagabana amanota. Yanditswe na Lucky van Rukundo/Muhabura.rw"
2,imikino,sport,http://www.igihe.com/imikino/football/article/nta-murwayi-mushya-wa-coronavirus-wabonetse-mu-cyiciro-cya-gatandatu-cy-ibipimo,Nta murwayi mushya wa Coronavirus wabonetse mu cyiciro cya gatandatu cy’ibipimo byafashwe muri Premier League," Icyiciro cya gatandatu cy’ibipimo bimaze gufatwa mu gihe cy’ibyumweru bitatu, cyakozwe ku wa Kane no ku wa Gatanu nyuma y’uko amakipe amaze icyumweru akora imyitozo abakinnyi bakoranaho ndetse amwe akaba yaratangiye gukina imikino ya gicuti. Itangazo ryashyizwe ahagaragara ku wa Gatandatu, rigira riti “Premier League uyu munsi iremeza ko ku wa Kane tariki ya 4 Kamena no ku wa Gatanu tariki ya 5 Kamena, abakinnyi n’abandi bo mu makipe 1195 bapimwe COVID-19. Muri abo, nta wasanganywe icyo cyorezo.” Iyi ni inkuru nziza kuri Shampiyona y’Icyiciro cya Mbere mu Bwongereza iteganya gusubukurwa mu minsi 10 iri imbere. Ni ku nshuro ya kabiri hatabonetse umurwayi mu bipimo byafashwe amakipe yose 20 mu byiciro bitandatu by’ibipimo bimaze gufatwa mu gihe umuntu umwe ari we byagaragaye ko yanduye Coronavirus mu byiciro bitatu biheruka. Kuva iyi gahunda itangiye, Premier League imaze gufata ibipimo 6274. Abanduye icyorezo cya COVID-19 ni 13 gusa. Umukinnyi uzongera kugaragaraho iki cyorezo azajya yishyira mu kato mu gihe cy’iminsi 14. Premier League izongera gusubukurwa nyuma y’iminsi 100 ihagaritswe n’icyorezo cya Coronavirus cyibasiye Isi. Uko amakipe azahura mu mikino 32 y’iminsi itatu ibanza byatangajwe ku wa Gatanu tariki ya 5 Kamena, hamwe n’iya ¼ y’Igikombe cy’Ishyirahamwe ry’Umupira w’Amaguru mu Bwongereza (FA Cup) kizakinwa hagati ya tariki ya 27 n’iya 28 Kamena. Imikino 92 isigaye muri Premier League, izaba mu muhezo, yerekanwe na Sky Sports, BT Sport, BBC Sport cyangwa Amazon Prime. Premier League izasubukurwa Aston Villa ihura na Sheffield United tariki ya 17 Kamena mbere y’uko Manchester City yakira Arsenal kuri uwo mugoroba."
12,ibidukikije,environment,http://www.igihe.com/ibidukikije/ibungabunga/article/afurika-na-aziya-mu-kaga-k-ihumana-ry-umwuka-abantu-bahumeka,Afurika na Aziya mu kaga k’ihumana ry’umwuka abantu bahumeka," Inyigo ya OMS yasuzumye ibyago bituruka ku byuka bihumanya, yaba ibyo mu rugo n’ibyo hanze yarwo muri rusange, yerekanye ko ababarirwa muri miliyoni zirindwi bapfa buri mwaka bazize ibyo byuka. Igaragaza ko abarenga 90 % by’abicwa n’ibifitanye isano n’imyuka bihumanya ikirere ari abo mu bihugu bikennye n’ibifite ubukungu buciriritse byiganje muri Afurika na Aziya. Maria Neira uyobora ishami rishinzwe ubuzima rusange n’ibidukikije muri OMS, yavuze ko ‘iki ari ikibazo giteye ubwoba.’ Iyi mibare yibanze cyane ku bubi bw’uduce duto duto tutabonwa n’amaso twivanga n’umwuka duhumeka dufite umurambararo uri munsi ya micrometre 2.5 (PM2.5) n’udufite umurambararo uri hagati ya micrometres 2.5 na 10 (PM10). Uduce two mu bwoko bwa PM 2.5, turimo; sulphate n’umwuka mubi  wa ‘Black carbon’, dutera ingaruka zikomeye ku buzima iyo twinjiye mu bihaha cyangwa mu mugendo w’amaraso mu mubiri w’umuntu. Ibi bitera indwara zirimo umutima, umuvuduko w’amaraso, kanseri y’ibihaha, indwara zandurira mu myanya y’ubuhumekero nk’umusonga. Iyi raporo ivuga kandi ko abatuye Isi barenga 40 % badafite uburyo bwo guteka budahumanya ikirere n’ikoranabuhanga bakifashisha mu ngo zabo. Gutekesha amakara ni kimwe mu bihumanya ikirere mu ngo, bikaba byica abagera kuri miliyoni 3.8 ku mwaka. Umuyobozi wa OMS, Tedros Adhanom Ghebreyesus, avuga ko ‘atari ibintu kwihanganira kuba abarenga miliyoni eshatu, biganjemo abagore n’abana birirwa bahumeka imyuka  ihumanya ituruka mu byo batekesha mu ngo zabo.’ Nubwo hari intambwe imaze guterwa mu gushaka uburyo bwo gutekesha budahumanya abantu n’ikirere, muri Afurika yo munsi y’ubutayu bwa Sahara biracyari imbogamizi. Ubushakashatsi bwakozwe n’Ikigo cy’Igihugu cyo Kubungabunga Ibidukikije mu Rwanda (REMA) bwagaragaje ko imodoka, amakara n’inkwi biri ku isonga mu guhumanya umwuka mwiza uhumekwa mu Rwanda. Mu bice by’imijyi ahantu hegereye umuhanda, umwuka abantu bahumeka uhumanywa n’imyuka isohorwa n’ibinyabiziga mu gihe mu bice byagenewe imiturire n’iby’ibyaro, umwuka uhumanywa cyane cyane n’ikomoka mu gutwika no gucana ibikomoka ku biti nk’inkwi n’amakara. Imwe mu ngamba yihutirwa ikaba ari ukongerwa ibikoresho bifasha abaturage guteka hadasohowe umwotsi mwinshi ariko bikagabanyirizwa ibiciro ku buryo bugaragara. Birimo Biogaz, rondereza, imirasire, ingufu zikomoka ku muyaga na gaz."
4,ubuzima,health,http://www.igihe.com/ubuzima/article/ntabwo-coronavirus-yatwibagije-abakeneye-ubundi-buvuzi-mu-rwanda-minisante,Ntabwo Coronavirus yatwibagije abakeneye ubundi buvuzi - Minisanté," Ubushakashatsi bushya bw’Ishami ry’Umuryango w’Abibumbye ryita ku buzima (OMS), bwagaragaje ko icyorezo cya Coronavirus cyagize ingaruka zikomeye ku buvuzi ndetse na serivisi zihabwa abafite izindi ndwara cyane cyane izitandura zirimo Cancer, Diabète n’indwara z’umutima. OMS yavuze ko yasanze benshi mu barwaye indwara zitandura batitabwaho uko bikwiye muri iki gihe cy’icyorezo, kandi ari bo bafite ibyago byinshi byo gushegeshwa na cyo. Umuyobozi muri Minisiteri y’Ubuzima ushinzwe imikoranire n’Itangazamakuru, Julien Mahoro Niyingabira, yabwiye IGIHE ko mu Rwanda iki kibazo kidahari kuko ubundi buvuzi bwakomeje gutangwa uko bisanzwe, utitaye ku kuba bigaragara ko imbaraga nyinshi ziri gushyirwa mu gukumira indwara ya Coronavirus. Yagize ati “Abagomba kuvurwa baravurwa, amavuriro yacu yari afunguye, no mu gihe ingendo zitari zemewe, kuba umuntu yari afite ‘transfert’ cyangwa se yari afite ‘rendez-vous’ ya muganga, ibyongibyo byamuberaga icyangombwa cyo kwambukiranya intara akajya aho iyo rendez-vous yagombaga kuyubahiriza”. Niyingabira yakomeje avuga ko izindi gahunda zirimo inkingo zakomeje guhabwa abana, abarwayi bakomeza kuvurwa nk’uko bisanzwe ku buryo ku ruhande rw’u Rwanda, nta muntu wari ukeneye ubuvuzi ubwo ari bwo bwose ngo abubure. Ati “Ntabwo rero mu by’ukuri ku ruhande rw’u Rwanda twavuga ko hariho icyo cyuho cyo kuvuga ngo Coronavirus yatwibagije cyangwa yatumye abari bakeneye ubundi buvuzi batabubona”. Indege nto zitagira abapilote ‘Drones’, zisanzwe zimenyerewe mu gutwara amaraso n’imiti ku bitaro bitandukanye mu Rwanda, zifashishijwe mu kugeza ibinini n’indi miti ku barwayi ba kanseri mu gihe cya guma mu rugo. Imiti yohererezwa abarwayi hifashishijwe ibitaro bibegereye. Iyi gahunda igamije korohereza abarwayi kubona imiti hafi kandi biboroheye, bigendanye n’igihe bamaraga bagiye gufata umuti. Uretse kwifashisha Drones mu gufasha abarwayi ba kanseri, hari abasigaye bohererezwa imodoka zijya kubafata aho batuye bakajya kwivuza i Butaro. Hashyizweho kandi uburyo mu Bitaro bya gisirikare i Kanombe, havurirwa abarwayi ba Kanseri bavuye mu Ntara y’Iburasirazuba no mu Mujyi wa Kigali. Kugira ngo bahagere ni uko ku bufasha bwa Partners in Health, hashyizweho imodoka zigenda zikabakura aho aho batuye, abasigaye mu zindi Ntara bavurirwa i Butaro. Niyingabira yakomeje avuga ko n’izindi ndwara zandura zari zikeneye ubuvuzi nka virusi itera Sida hari ibisubizo byagiye bishyirwaho kugira ngo abantu batabura imiti, aho bahabwa iy’amezi abiri aho kugira ngo bahabwe iy’ukwezi kumwe nikurangira bongere bajye mu ngendo. Ati “Byakozwe mu buryo bwo kugabanya ingendo ariko imiti bakeneye bakayibona. Umuntu ashobora kureba imbaraga zashyizwe mu kurwanya Coronavirus akibwira ko ibindi byibagiranye, ariko ntabwo ari ko bimeze”. Gushyira abaganga benshi mu kurwanya Coronavirus Ubushakashatsi bwa OMS bwerekana ko mu bihugu birenga 90% bwakorewemo, abakozi bo mu rwego rw’ubuzima bimuriwe mu nshingano zo kurwanya Coronavirus ndetse ingamba zo gukumira ikwirakwira ryayo zituma gahunda nyinshi zo kwivuza ziburizwamo. Umuyobozi wa OMS, Dr Tedros Ghebreyesus yagize ati “Ni ingenzi ko ibihugu bishaka ubundi buryo butuma serivisi z’ibanze zihabwa abafite indwara zitandura zikomeza gutangwa no muri iki gihe cyo kurwanya Coronavirus”. Ubushakashatsi bwa OMS bwerekana ko kuba ubuvuzi butari ukurwanya Coronavirus budatangwa uko bisanzwe bizagira ingaruka nyinshi ku bihugu bikiri mu nzira y’amajyambere. Niyingabira avuga ko ku ruhande rw’u Rwanda, hashyizweho ibigo bivura Coronavirus by’ibanze bibiri ariko kandi nanone hanagenwa uburyo muri buri bitaro by’akarere hajya havurirwa Coronavirus. Yakomeje avuga ko ibitaro by’akarere bigera kuri 48, byose byashyizwemo uburyo hashobora gukorwa akato k’umurwayi akaba yavurirwa kuri ibyo bitaro akarinda akira atarindiriye kujya muri biriya bigo bibiri biri i Kanyinya na Nyamata. Ati “Hashyizweho uburyo bwo kuvura hirya no hino mu gihugu ariko butanabangamiye indi mirimo y’ibitaro cyangwa se y’inzego z’ubuzima. Ntabwo rero abaganga bose b’igihugu bafashwe ngo bajyanwe muri bya bigo bibiri byashyizweho byihariye”. Kuva umurwayi wa mbere wa COVID-19 iterwa n’agakoko gashya ka Coronavirus agaragaye mu Rwanda ku wa 14 Werurwe 2020, hamaze kuboneka 377 banduye mu bipimo 69 151 bimaze gufatwa, 262 barayikize mu gihe 114 bitabwaho n’abaganga naho umwe yitabye Imana. OMS yerekana ko buri mwaka abagera kuri miliyoni 41 bicwa n’indwara zitandura, bikaba bigize 71% by’impfu zose ku Isi."
11,iyobokamana,religion,http://muhabura.rw/amakuru/iyobokamana/article/abapasiteri-bageze-mu-zabukuru-bishimiye-ko-bagiye-gusaza,Abapasiteri bageze mu zabukuru bishimiye ko bagiye gusaza neza," Itorero Méthodiste Libre mu Rwanda ryagabiye inka abapasiteri 21 bageze mu zabukuru, mu rwego rwo kubafasha kugira amasaziro meza.
 Ubuyobozi bwi torero bwemeza ko ari ubwa mbere gahunda nk’iyi ibaye mu myaka hafi 75 rimaze rigeze mu Rwanda. Umwanzuro wo kugabira inka aba bapasiteri wafatiwe mu nama ya conference ya Kinyaga, yabereye muri aka karere, aho abapasiteri 20 kuri 21 bageze mu zabukuru mu Rwanda hose bagomba guhabwa izi nka bari bahari. Umwepisikopi w’iri torero akaba n’umuyobozi waryo mu Rwanda no muri Uganda, Musenyeri Samuel Kayinamura yavuze ko iki cyemezo gifashwe muri iriya nama yamaze iminsi 3, kikaba ari ikintu kitari cyarigeze gikorwa muri iri torero. Yagize ati “Hano habaye ikintu tutigeze dukora ahandi, aho twahuje abapasiteri bageze mu kiruhuko cy’izabukuru bo mu Rwanda hose, tubazana hano mu karere ka Rusizi tubakorera umwiherero, tuganira na bo, tuganira amateka y’iri torero, cyane cyane ko tunitegura Yubile y’imyaka 75 rimaze rigeze mu Rwanda. Bariya bakaba ari bo bazajya baduha amateka yaryo, tukaba twafashe gahunda yo kujya dusajisha neza uwakoreye itorero tumugabira, buri mupasiteri ugiye mu kiruhuko cy’izabukuru akazajya ahabwa inka, duhereye kuri bariya 21 bari basanzwe bari mu kiruhuko cy’izabukuru.” Avuga ko iri ari ishimwe rikomye ry’imirimo baba barakoze iriya myaka yose, kandi ko umuntu witangiye abandi mu myaka ingana kuriya aba adakwiye gusaza nabi, cyangwa ngo asaze atanywa amata kandi aba yarigomwe ibyagombaga kumuha ayo mata, akitangira bagenzi be akabateza imbere mu buryo bw’umwuka n’ubw’umubiri. Yagize ati “Ubu ni uburyo bwiza bwo kugira ngo tububahishe n’abazaza nyuma bazabone ko abababanjirije batasuzuguwe mu murimo bakoreye Imana, kandi natwe twiyubahishe, kuko natwe tugenda dusatira icyo gihe, natwe abo tuzaba dusize inyuma bazadufate neza.” Pasiteri Sibomana Jean wo mu murenge wa Nyabitekeri ufite imyaka 68 ariko we utari muri bariya 21 akazayihabwa ubutaha, yavuze ko iki ari ikintu gishimishije cyane kuko buri wese ugeze muri kiriya kigero yahageraga ahangayikishijwe n’imisazire ye, mu gihe aba yarigomwe igihe cye cyo gushaka amasaziro akitangira umurimo w’Imana. Yagize ati “Ibi ni ibishya tubonye bitigeze bibaho mu itorero ryacu, biratunejeje cyane kuko bizadufasha gusaza tunywa amata, abana bacu batandaraye, tubona mituweli, mbese tudasabiriza kandi twarakoreye Imana n’itorero.” Yanditswe na Ubwanditsi Muhabura.rw"
10,imideri,fashion,http://www.igihe.com/fashion/article/abasore-n-inkumi-barindwi-bazaserukira-u-rwanda-mu-iserukiramuco-ry-imideli,Abasore n’inkumi barindwi bazaserukira u Rwanda mu iserukiramuco ry’imideli muri Guinée," Iserukiramuco ‘Festival International de la Mode Guinéenne’ rimaze kumenyekana muri Afurika, ni ku nshuro ya gatatu rigiye kuba. Iry’uyu mwaka rizamara icyumweru guhera kuwa 8 Gicurasi kugeza ku itariki ya 13 Gicurasi 2017. Abahanzi b’imideli n’aberekana imideli bazahagararira u Rwanda barimo Franco Kabano ihuriro ry’abamurika imideli mu gihugu [Rwanda Fashion Models Union], Shema Ryabasinga , Cissy Ngamije, Mucyo Sandrine, Ntabanganyimana Jean de Dieu [Jay Rwanda], Ganza Irihose Jean Fidèle [Ganza Gabey] ndetse na Sekamana Eric Louis . Iri serukiramuco risanzwe ritegurwa na Bah Alpha Oumar Ly abicishije mu nzu y’imideli yitwa Alphao Fashion ku bufatanye na Minisiteri ya Siporo, Umuco, umurage n’amateka muri  Guinée. Mu kiganiro Bah Alpha Oumar Ly yagiranye n’ikinyamakuru Guinée Matin, yavuze ko icyerekezo iri serukiramuco rifite ari ugufasha urubyiruko rwa Afurika n’urwa Guinée by’umwihariko kwiteza imbere binyuze mu guhanga umurimo no kubyaza inyungu ubuhanzi n’impano ya buri wese. Yagize ati “Icyerekezo nyamukuru dufite ni ukuzamura impano z’urubyiruko no guteza imbere gahunda yo gutungwa n’impano, waba uri umunyamideli cyangwa wambika abantu. Twahereye mu gihugu imbere tunareba no mu bindi bihugu aho imideli igenda izamuka…” Alpha yavuze ko uyu mwaka hatumiwe abanyamideli bo mu bihugu 14 hakiyongeraho na Guinée izaba ihagarariwe n’abasore n’inkumi 15 bazatoranywa mu gihugu hose. Ibi bihugu byatumiwe bizerekana imideli buri wese mu cyiciro cye mu kugaragaza umwihariko wa buri gace ka Afurika mu birori bizaba kuwa 12 Gicurasi 2017."
4,ubuzima,health,http://www.igihe.com/abantu/amazina/article/eliza-izina-ry-abakobwa-bifitemo-impano-y-ubuyobobozi,"Eliza, izina ry’abakobwa bifitemo impano y’ubuyobobozi"," Izina Eliza ni ijambo riri mu rurimi rw’Igiheburayo risobanura ngo “Imana ni isezerano ryanjye.” Mu kinyejana cya 18 n’icya 19 hakoreshwaga izina rya Elzabthe ariko Eliza riba ariryo ryamamara cyane mu Bafaransa. Iri zina rifitwe n’ibihangange bitandukanye ku Isi birimo Umunyamerika w’umunyarwenya Eliza Kate Coupe; Umunya-Australia Eliza Szonert ukina filime n’umuhanzi Eliza Carthy ukomoka mu Bwongereza.  	Ibiranga ba Eliza Ba Eliza barangwa no kugira ubwira n’imbaraga mu byo bakora ndetse bakunze no kuba abatunzi. Bifitemo ubuyobozi muri bo kandi bakunda gukemura ibibazo by’abandi. Ni abantu bifitemo impano yo kuba abayobozi kandi bagira umwete ku kazi kabo. Igifite agaciro kuri bo ni uko babona akazi bagombaga gukora kagenze neza. Ba Eliza ikintu gito bakibonamo ikinini kandi bahorana ingamba zo kugera ku ntsinzi y’ibyo biyemeje.  Bashoboye kuyobora amatsinda bakayageza ku ntego yiyemeje, kandi bazi kumenya ubushobozi bw’abo bari kumwe mu matsinda ku buryo bababyazamo umusaruro. Ba Eliza bakunda guhirwa n’ubucuruzi ku buryo akenshi bituma bahirwa bakaba abakire mu buzima bwabo."
5,imyidagaduro,entertainment,http://www.igihe.com/imyidagaduro/article/clarisse-karasira-yakoze-indirimbo-ikubiyemo-inkuru-mpamo-y-abajya-gushakira,Clarisse Karasira yakoze indirimbo ikubiyemo inkuru mpamo y’abajya gushakira ubuzima mu mahanga," Yabwiye IGIHE ko ari indirimbo yatuye abantu bose basize iwabo bakajya gushakira ubuzima ahandi cyane cyane hanze y’u Rwanda. Ati “‘Uwacu’ ni Indirimbo ituwe abantu basize iwabo bakajya gushakira ubuzima ahandi cyane cyane mu mahanga. Ni inkuru mpamo yanjye nakuye ku buzima inshuti zanjye ziba mu mahanga zibamo. Iributsa urukundo rw’umuryango igatanga intashyo kuri ba ‘Uwacu’ ibakumbuza iwabo.” Iyi ndirimbo nshya yise ‘Uwacu’ mu buryo bw’amajwi yakozwe na Evydecks naho amashusho yayo afatwa na Fefe faith. Karasira yavukiye i Masaka mu Mujyi wa Kigali, yiga amashuri mu bigo binyuranye arangiza ayisumbuye mu ndimi. Kaminuza yize Itangazamakuru muri Mount Kenya University. Nyuma y’umwaka umwe yaje kurisubika atangira kwiga ibijyanye na Politiki Mpuzamahanga muri ULK ubu ari mu mwaka wa kabiri. Uyu mukobwa yatangiriye itangazamakuru i Gicumbi kuri Radio Ishingiro, akomereza kuri Flash Fm na Flash Tv ahakora igihe kitari gito aza gusezera muri Kanama 2018 ubwo yatekerezaga kwinjira mu muziki. Clarisse Karasira yakoze indirimbo zitandukanye zakunzwe zirimo ‘Gira neza’, ‘Twapfaga Iki?’, ‘Ubuto’, ‘Kabeho’, ‘Imitamenwa’, ‘Ntizagushuke’, ‘Uzibukirwa kuki?” n’izindi. Reba indirimbo nshya ya Karasira"
5,imyidagaduro,entertainment,http://muhabura.rw/amakuru/imyidagaduro/article/umunyamideri-kazi-wo-muri-kenya-yatangaje-uburyo-igitsina,Umunyamideri kazi yatangaje uburyo igitsina cye cyamugize umuherwe kazi [REBA AMAFOTO]," Umunyakenyakazi, Huddah Monroe uzwi cyane mu mwuga wo kumurika imideli yemeza ko gucuruza igitsina cye byatumye atera imbere kuko nk’imitungo afite yose ayicyesha uburanga bwe ndetse n’igitsina cye nk’uko yabitangarije Times FM. Uyu mukobwa ni umwe mu bakunze gushyira hanze amafoto ararura abagabo ndetse uyu mukobwa akaba akunze kuvugwaho n’ubusambanyi cyane,kuri ubu uyu mukobwa akaba avuga ko gukoresha umubiri we muri ubu buryo bisigaye bimwinjiriza agatubutse. Huddah aganira na Times FM yahishuye ko imodoka atunze n’indi mitungo yose afite, ayikesha igitsina cye. Huddah yagize ati “Ubu ndatwara imodoka ihenze, igitsina cyanjye nicyo cyanzamuye, …”. Huddah yagaragaye i Kigali ku italiki ya 26 Ukuboza 2015, mu gitaramo gihuza abambaye imituku “Red Avenue” cyaje kurangira atishimiye kuko polisi y’u Rwanda yagihagaritse kirimbanyije mu masaha y’ijoro. 





Uyu mukobwa ajya agirana ibihe byiza n’ibyamamare bitandukanye Yanditswe na Habarurema Djamali"
2,imikino,sport,http://muhabura.rw/amakuru/sport/article/urutonde-ngaruka-kwezi-rwa-fifa-u-rwanda-rugeze-he-5-biza,"Urutonde ngaruka kwezi rwa FIFA, U Rwanda rugeze he, 5 biza imbere muri Afurika no ku Isi"," Kimwe mu byo uru rutonde ruzanye ni uko nyuma y’imyaka itanu aho Wales yari ku 117, ubu bageze mu icumi ba mbere, Espanye yo yasohotse muri top ten iyobowe na Argentina ari na ko Cote d’Ivoire iza imbere muri Afurika mu gihe n’u Rwanda rwazamutse. Wales yageze kuri ibi nyuma yo kwitwara neza muri Euro 2016 aho bagarukiye muri semi finale, bikiyongera ku mukino baheruka gutsindamo Moldova 4-0 bashaka itike y’igikombe cy’isi. U Rwanda rwazamutseho imyanya 14 kuko ubu ni urwa 107 ku isi. Bitanu bya mbere ku isi
1.	Argentine
2.	Ububiligi
3.	Ubudage
4.	Clombia
5.	Brazil Bitanu bya mbere muri Afurika
 1.	Cote d’Ivoire (34)
2.	Algeria (35)
3.	Senegal (39)
4.	Tunisia (42)
5.	Ghana (43) Yanditswea na Lucky van Rukundo/Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/ubwumvikane-bucye-n-umuyobozi-we-mushya-bwatumye,Ubwumvikane bucye n’umuyobozi we mushya bwatumye umunyamakuru Oswakim ahagarika akazi ku Radio," Mutuyeyezu Oswald uzwi uku izina rya Oswald Oswakim umaze iminsi atumvikana kuri radiyo yari asanzwe akoraho yatangaje ko ubwumvikane bucye n’ubuyobozi bwa City radio buhagarariwe n’umuyobozi mushya aribwo bwamuteye kuba ahagaritse akazi ariko ko bishobora no kurangira asezeye kuri iyi radiyo burundu mu gihe ibyifuzo bye bitahabwa agaciro. Kuri uyu wa Kabiri abinyujije ku rukuta rwe rwa Facebook yasubije abantu bose barimo kumubaza impamvu atacyumvikana kuri radiyo aho yavuze ko byatewe nuko hagati ye n’ ubuyobozi bwa City Radio hari ibyo batumvikanaho neza hagati yabo ndetse ko ibyifuzo bye biramutse bidahawe agaciro yasezera burundu ku kazi . Yagize ati “Inbox sinasubiza buri umwe ngo mbone umwanya uhagije wo kubisobanura neza, reka mbyandike hano. Ikiganiro Umunsi Ucyeye njye n’uwo mwita impanga yanjye twubatse mu gihe cy’imyaka irindwi, haje uwatubwiye ko ari ’umushoramari’ ahindura uburyo twagikoraga, wa mwanya twavugagamo amakuru n’amatangazo turirimba/dusetsa arawugabanya cyane, ikiganiro cyuzuzwa indirimbo ziri automated. Nk’umunyamakuru wari ukuriye abandi, chief editor, namaze hafi ukwezi kose mwereka ko ubwo buryo bushya buzatuma ikiganiro gitakaza abakunzi batari bake, nkamwereka ibivugirwa ku magroups y’abakunzi ba radio babaga banenga uburyo tutakibaha amakuru…. yanga kunyumva. Bagenzi banjye bashyizeho akabo, aratsimbarara. Mu nama yabaye tariki 30 Nyakanga ni bwo namubwiye ko uburyo bushya mbona butuma ibintu byiza twajyaga dutegurira abatwumva tutabona umwanya wo kubibaha bakagera n’aho badutuka on air, nti ’none rero nimukomeza kumfusha ubusa ndasezera.’ Sindasezera officially ariko na none sindimo no gukora muri iyi minsi. Hari impaka zikigibwa zirimo n’izirebana n’amasezerano y’akazi, ariko icyo intore itemera ni ’ukwambarira ubucocero aho yambariye inkindi"
5,imyidagaduro,entertainment,http://muhabura.rw/amakuru/imyidagaduro/article/umuhanzi-tyga-yongeye-gusubizwa-imbere-y-urukiko,Umuhanzi Tyga  yongeye gusubizwa imbere y’Urukiko," Ku myaka 25 y’amavuko umuhanzi mu gihugu cya Leta zunze ubumwe za America Tyga nan’ubu ntago yari yagira ubushobozi bwo kuba yatura mu nzu ye bwite mu gihe umukunzi we Kylie w’imyaka 18 kuri ubu we afite inzu ye bwite ihagaze mu kayabo ka milliyoni 2.7 z’amadorali ya America.


Kuri ubu uyu muhanzi nyuma y’uko agenda avugwa cyane mu nkiko zitandukanye hariya mu gihugu cya USA ko atajya yishyura inzu akodesha kuri ubu yasubijwe mu nkiko aho arimo kuregwa ko yaba yanze kwishyura amezi abiri ashize yose kuko atigeze yishyura akayabo k’amafaranga bihumbi 2.5 by’amadorali ya America ya buri kwezi ubwo yose hamwe ni ibihumbi 5 ku mezi abiri.


Tmz.com dukesha iyi nkuru ivuga ko uyu nyir’inzu Tyga abamo yabwiye iki kinyamakuru ko uyu muhanzi naramuka arengeje iki cyumweru atishyuye ubukode bw’inzu azajya yishyura amadorali 833.33 ku munsi y’inyungu.


Ikintu gisekeje ni uko uyu muhanzi yavuzeko umwunganizi we ari uwahoze ari umukunzi we Black Chyna kuko ngo niwe babanaga muri iyi nzu.

Yanditswe na Akayezu Snappy/Muhabura.rw"
11,iyobokamana,religion,http://muhabura.rw/amakuru/iyobokamana/article/papa-francis-yavuze-ko-kiliziya-gatolika-ayoboye-ikwiye,"Papa Francis, yavuze ko Kiliziya Gatolika ikwiye gusaba imbabazi abatinganyi"," Papa Francis, yavuze ko Kiliziya Gatolika ayoboye ikwiye gusaba imbabazi abatinganyi kubera uburyo yabahaye akato mu gihe cyashize. Ibi yabivuze ubwo yari avuye muri Armenia ku Cyumweru mu kiganiro yagiranye n’itangazamakuru ari mu ndege.
Umunyamakuru yamubajije niba yemeranya n’umwe mu bajyanama be uherutse gutangaza ko Kiliziya ikwiye gusaba imbabazi kubera yabahaye akato.
"
1,politiki,politic,http://www.igihe.com/diaspora/article/u-bwongereza-inshuti-z-u-rwanda-zirimo-abakinnyi-ba-arsenal-bifatanyije-n,U Bwongereza: Inshuti z’u Rwanda zirimo abakinnyi ba Arsenal bifatanyije n’abanyarwanda Kwibuka26," Ambasaderi w’u Rwanda mu Bwongereza, Yamina Karitanyi yavuze ko mu kwibuka ku nshuro ya 26 Ambasade y’u Rwanda mu Bwongereza yahurije hamwe abakozi bayo, abanyarwanda baba muri icyo gihugu n’inshuti z’u Rwanda abayobozi muri Guverinoma n’Abadipolomate ku wa 7 Mata 2020 hakoreshejwe ikoranabuhanga. Mu buryo busanzwe abo bose bagombaga guhurira kuri Paruwasi St Marylebone mu mujyi wa Londres mu gusubiza icyubahiro abazize Jenoside yakorewe Abatutsi no gufata mu mugongo abayirokotse ariko ntibyashobotse kubera icyorezo cya Covid-19. Ambasade yasabye abantu kwenyegeza urumuri rw’icyizere mu ngo zabo no gufata umunota wo kwibuka. Umunota wo kwibuka wakurikiwe no gusangizanya ubutumwa bw’icyizere bwo Kwibuka ku nshuro ya 26. Mu butumwa bwe, Ambasaderi Yamina Karitanyi yasabye abantu bose “gukora cyane mu gukomeza kubaka amateka meza.” Ubutumwa bwa Amabsaderi bwibanze ku kurwanya abahakana, no guteza imbere ubutabera, bwanagarutsweho na Linda Melvern, umwanditsi akaba n’umunyamakuru ukora inkuru zicukumbuye, wasabye ko abantu barwanya guhakana aho kwagaragara aho ariho hose. Umuyobozi ushinzwe amasomo ku ishuri ryitwa Harrow, Dr. Michael Gray, yavuze ko guhakana ari uburyo bukomeye bw’abashaka gupfukirana ukuri. Rev. Canon Dr. Stephen Evans uyobora Paruwasi St Marylebone wakunze kwitabira gahunda zo kwibuka i Londres, yongeye gushimangira ko hakenewe “kubaka umuryango, sosiyete, igihugu n’isi bitagira uwo iheza.” Umunyamabanga mukuru w’Umuryango w’ibihugu bikoresha ururimi ry’Icyongereza (Commonwealth), Patricia Scotland yashimye “imbaraga n’agaciro’ by’uko abanyarwanda bishyize hamwe mu rwego kwimakaza ubumwe n’ubwiyunge no kwiyubaka.” Depite Andrew Mitchell washinze umushinga ‘Umubano’ yavuze ko hakiri ibyo gukora mu Bwongereza mu kugeza abakoze Jenoside imbere y’ubutabera, bishimangirwa n’Umwanditsi akaba n’Umunyamakuru, Andrew Wallis wavuze ko batazihanganira kutagira icyo abantu bakora no guceceka ku bakoze ibyaha bya Jenoside. Hatanzwe ubutumwa bwihanganisha abanyarwanda burimo ubw’abakinnyi ba Arsenal; barimo, David Luiz, Reiss Nelson, Pablo Mari na Alexandre Lacazette, bashimangiye ko bifatanyije n’Abanyarwanda. Luiz, wanasuye urwibutso rwa Jenoside rwa Kigali ku Gisozi n’umuryango we umwaka ushize, binyuze muri gahunda ya Visit Rwanda, u Rwanda rufitanye n’ikipe ye, yavuze mu izina ry’ikipe, agira ati “Turi umuryango.” Umuyobozi wungirije w’umuryango Urumuri w’Abacitse ku icumu mu Bwongereza Chantal Uwamahoro yavuze ko “Kurokoka abyumvamo umukoro n’inshingano…zirimo Kwibuka no kuba ijwi ry’abazize Jenoside.” Abadipolomate, abayobozi muri Guverinoma y’u Bwongereza n’abandi banyacyubahiro bakoresheje Twitter bagaragaza ubutumwa bwo kwifatanya n’abanyarwanda. Barimo Ambasaderi Israel mu Bwongereza Mark Regev, Depite Lisa Nandy wo mu Bwongereza na Lord Jack McConnell wo muri Écosse."
14,urukundo,relationship,http://muhabura.rw/amakuru/urukundo/article/inkuru-ndende-y-urukundo-amaherezo-igice-8,Inkuru ndende y’urukundo “Amaherezo” igice 8," Akenshi mu rukundo habamo ibyishimo bidasanzwe kimwe n’uko ibigeragezo iyo byageze mu rukundo ahanini usanga bake aribo babasha kubyihanganira no kubyakira ariko ugasanga abandi bikabananira guhagarara ku cyemezo bahisemo cyo kujya mu rukundo. Kubo duherukana twari tugeze aho  Jado na Sifa bari mu bihe byiza gusa nyine hari kuri telephone ntago mbibabwira kuko mwese murabizi aba bashije gusoma igice cyatambutse rero mu buryo bwihuse     Ndagirango kuburyo bwihuse natwe duhite twikomereza n’agace gakurikira kuko ndizerako bigeze aharyoshye nta mpamvu yo kubatinza ariko nanone nabasabaga nk’abasomyi banjye kujya mumpa ibitekerezo aha kuri  www.muhabura.rw ukajya hasi ahanditse igitekerezo mukandika ibitekerezo byanyu ahabugenewe cyangwa se nanone mukajya munyandikira kuri E-mail yange sakayezu@gmail.com   sawa ndabashimiye ubwo nyine murakaza neza abashima ,abajyanama, abafatanyabikorwa, ndetse n’abanenga nibyiza muhawe ikaze. Twakomeje n’igice gikurikira ……… Rero kuri uwo munsi bahise bafata umwanzuro wo kuzajya bakora isabukuru ariko nanone ako kanya nibwo Jado yahise yerurira Sifa ko yumva yifuza ko bakundana urukundo rwuje ubunyakuri ntabintu byo kujya umwe atendeka cyangwa ngo abeshye undi ako kanya Sifa yanze kugira icyo abivugaho gusa yaramubwiye ati bizajya bigenda biza gake gake nyine ntakibazo ariko kimwe cyarangaga aba bombi ntago bajyaga bakunda kuvuga kubakunzi babo basanganwe usibye ko mbere y’uwo munsi hari igihe bari barabivuzeho gusa ntibabigira intambara yaba Sifa cyangwa Jado. Sasa uwo mugoroba w’amateka kuri aba bombi waje kurangira Jado ajya kwiga amasomo ya nijoro nk’uko bisanzwe ariko nyine kurya icyo gihe ntago yagiyeyo kuko bamaze kuvugana bwamaze kwira cyane kandi Jado akaba yarariraga muri Restaurant y’ikigo birumvikana yari gusanga bafunze kurya byarangiye ubwo uwo mu goroba kurya ntago yigeze abyikoza cyane ko yari ari mu nyungu gusa gusa birumvikana yari yasubijwe mu mutima we ndetse wagirango Imana yari yamukoreye mo cyane ko uwo bari bemeranyije gukundana uwo munsi ubu niwe basezeranye kubana akaramata ndetse ubu bafitanye umwana w’imfura nk’uko twabibonye dutangira iyi nkuru yacu. Uwo mugoroba rero Jado ntago yatinze muri etude kuko birumvikana yari agomba kujya muri chambre yararagamo akajya kubwira abo babana ko yabonye inshuti y’ubizima bwose. Rero yaje kugenda ajya muri chambre ahita anahuriramo na Gerrard aje kuryama ubwo nyine Gerrard na bwa bwiyemezi bwe yagiraga yahise abwira Jado ati sha wowe uriya mu gore wange amakuru ye aba akubeshya ngwiki ubusanzwe ko ari uwange? Ubwo ariko Jado we kuko yari icyo yibikiye aje kubwira abo bagenzi be yahise aseka cyane hanyuma ahita abwira Gerrard ati ahubwo wowe tuza gato utege amatwi kuko ngewe nje hano aricyo kinzanye kubabwira ko ngewe ubu tuvugana ndi umugabo uhiriwe umugani wa Tom Close kuko umwana yankuze ubu ngewe na Sifa ntago wakumva buryo urukundo rurimo kugurumana kuko kuri ubu ntan’undi mukonbwa nzongera kuvugisha mu gihe mfite Sifa wange.  Sasa bose barasetse kuko nyine aho muri Chambre hari harimo uwo Gerrard, Moses ndetse n’undi bitaga Charles ubwo bose bahise basekera rimwe noneho nyine Gerrard aratangira ababwira muri make Sifa ni muntu ki? Amakosa ye ndetse nyine abumvisha uburyo…… Agace gakurikira ntucikwe  Yanditswe na Akayezu Snappy/Muhabura.rw"
1,politiki,politic,http://kigalipost.com/Perezida-Kagame-ubwe-yinjiye-mu-kibazo-cy-umukobwa-ushinja-umushoramari.html,"
Perezida Kagame ubwe yinjiye mu kibazo cy’umukobwa ushinja umushoramari kumuhohotera
"," Mu ntangiriro z’uku kwezi nibwo umukobwa witwa Kamali Diane yatangaje ko akomeje gushengurwa n’uburyo yatutswe ndetse agakubitirwa mu ruhame na Dr Francis Habumugisha, ariko kugeza ubu uyu mushoramari akaba na nyiri Goodrich TV akaba adakurikiranwa kandi yaramureze ku nzego bireba. Abinyujije ku butumwa yashyize kuri Twitter ku ya 05 Nzeri 2019, uyu mukobwa yagize ati ""Nakubitiwe mu ruhame n’umugabo witwa Dr Francis (GoodRich TV). Ku wa 16.07.2019, mbimenyesha @RIBRwanda hashize amezi 2 atarahanwa. Ese kuba umuntu afite amafaranga, ngo anaziranye n’abayobozi bakomeye bimwemerera guhohotera ntahanwe?"" Kamali Diane yagaragaje amashusho yafashwe na camera y’icyumba cy’inama barimo hamwe n’abandi muri imwe mu nyubako ziherereye i Kigali ubwo yakubitwaga, anavuga ko afite amajwi yumvikanisha ibyabaye. Yakomeje avuga ko yagize amahirwe yo kubona ibi bimenyetso kuko byibuze abona icyo ashingiraho asobanura ihohoterwa yakorewe. Uyu mukobwa kandi anyuze kuri Twitter yamenyesheje iki kibazo inzego zitandukanye zirimo n’Umukuru w’Igihugu, Perezida Paul Kagame wanamushubije kuri uyu wa Gatatu tariki ya 11 Nzeri 2019 amumara impungenge ko agiye kwikurikiranira iki kibazo. Perezida Kagame yagize ati “Turabikurikirana tumenye icyabaye tunafate imyanzuro ya ngombwa. Biratunguranye niba RIB yaramenyeshejwe ni gute itakoze ibyagombaga gukorwa?”
 Uyu mukobwa asobanura ko uyu mugabo yamwatse telefone ye akayicamo ibice ndetse akamukubita kuko yaketse ko yarimo afata amashusho ubwo yarimo atuka undi mukobwa muri iyo nama ibitutsi ’nyandagazi’. Nyuma y’uko uyu mukobwa agaragaje iki kibazo kuri Twitter, Urwego rw’Igihugu rw’Ubugenzacyaha (RIB) na rwo rwagize icyo ruvuga ku butumwa bw’uyu mukobwa, rusobanura ko ikibazo cye rwacyakiriye kandi ko rurimo kugikurikirana ndetse rumwizeza ko azahabwa ubutabera kuko ngo nta muntu n’umwe uri hejuru y’amategeko. Minisitiri w’Ubutabera, Johnston Busingye na we yanditse ubutumwa kuri Twitter asubiza uwo mukobwa witwa Diane Kamali ko ashimishijwe no kuba RIB imwizeza ko irimo gukurikirana ikibazo cye, na we yongera kuvuga ko nta muntu n’umwe uri hejuru y’amategeko cyangwa ngo arenganye abandi yitwaje ubukire cyangwa se umubano afitanye n’abafata ibyemezo. Ntabwo ari ubwa mbere Dr Francis Habumugisha avugwaho guhohotera abakozi be dore ko byanavuzwe ko uretse kubatoteza hari nabo yahaye akazi nk’abanyamakuru ariko bagatangazwa no kubona abakoresha ibindi birimo nko kumasa (massage) abakiliya. Mu 2015 yarenzwe n’abanyamakuru batatu b’igitsinagore ko yabirukanye nyuma yaho abasabye kumasa bamwe mu bakinnyi b’imwe mu makipe ya hano mu Rwanda bari baje kuri iyi televiziyo ariko bakabyanga ndetse byaramuhamye acibwa amande anishyura ibikoresho byabo yari yangije."
2,imikino,sport,http://muhabura.rw/amakuru/sport/Ronaldinho-wahoze-ari-rutahizamu-yatawe-muri-yombi-na-polisi,Ronaldinho wahoze ari rutahizamu yatawe muri yombi na polisi," Ronaldinho wahoze ari rutahizamu w’ikipe y’igihugu ya Brazil ubu ari mu maboko ya polisi ya Paraguay ashinjwa gukoresha urwandiko rw’inzira (’passport’) ruhimbano mu kwinjira muri icyo gihugu, nkuko abategetsi babivuga. Ejo ku wa gatatu, polisi yasatse hoteli yo mu murwa mukuru Asuncion wa Paraguay aho Ronaldinho yari ari kuba n’undi mugabo bavukana. Minisitiri w’ubutegetsi bw’igihugu yabwiye televiziyo ESPN yo muri Brazil ko abo bombi batatawe muri yombi, ko ahubwo bari gukorwaho iperereza. Minisitiri Euclides Acevedo yanavuze ko abo bombi bahakana bavuga ko nta kibi bakoze kandi ko bari korohereza abategetsi muri iryo perereza. Mu kwezi kwa karindwi mu mwaka ushize wa 2019, amakuru avuga ko ’passports’ za Brazil na Espanye z’uwo wahoze ari umukinnyi w’umupira w’amaguru zafatiriwe kubera imisoro atishyuye. Minisitiri Euclides Acevedo yabwiye ibiro ntaramakuru AFP ati: ""Ronaldinho araza kubazwa saa mbili za mu gitondo kuri uyu wa kane [saa saba z’amanywa mu Rwanda no mu Burundi] ku biro by’umushinjacyaha"". Yongeyeho ko abategetsi bashinzwe abinjira n’abasohoka na bo bazakorwaho iperereza. Acevedo yabwiye ibitangazamakuru byo muri Paraguay ati: ""Nubaha ibyo yagezeho mu mikino, ariko amategeko agomba kubahirizwa. Hatitawe ku wo uri we, amategeko nawe akugeraho"". Ronaldinho w’imyaka 39 y’amavuko yatsindiye inshuro ebyiri igihembo cy’umukinnyi w’umupira w’amaguru wahize abandi ku isi. Yari yagiye muri Paraguay gukora ubukangurambaga ku gitabo no ku bikorwa bye by’ubukangurambaga bwo gufasha abana bo mu miryango icyennye. Undi mugabo wajyanyeyo n’abo bavandimwe bombi - Wilmondes Sousa Lira w’imyaka 45 y’amavuko - na we ari guhatwa ibibazo. Mu myaka ya 2004 na 2005, Ronaldinho yatsindiye igihembo cy’umukinnyi wahize abandi ku isi ndetse ibihe byiza cyane by’umupira we yabigiriye muri Barcelona. Mu mwaka wa 2002, yafashije ikipe y’igihugu cye kwegukana igikombe cy’isi, ari kumwe n’abandi ba rutahizamu b’ibihangange, Ronaldo na Rivaldo. Bigereranywa ko umutungo we ubarirwa hagati ya miliyoni 80 na miliyoni 100 z’amapawundi. Bivugwa ko kuri buri butumwa bwo ku rubuga rwa Instagram yamamaje, arihisha arenga ibihumbi 150 by’amapawundi. Fabrice Denis Nsengumuremyi \MUHABURA.RW "
4,ubuzima,health,http://www.igihe.com/ubuzima/article/abahitanywe-na-coronavirus-barenze-ibihumbi-400,Abahitanywe na Coronavirus barenze ibihumbi 400," Kugeza ubu, abantu 7 000 824 ku Isi hose nibo bamaze kwandura iki cyorezo, mu gihe abakize ari 3 422 299. Uko ibihugu bikurikiranye mu kwibasirwa n’iki cyorezo  	Leta Zunze Ubumwe za Amerika, ifite abantu 1 988 545 banduye na 112 096 bapfuye
 	Muri Brésil hamaze kwandura 676 494 mu gihe abapfuye ari 36 044
 	U Burusiya bufite abantu 467 673 banduye na 5 859 bapfuye
 	Espagne ifite ubwandu bungana na 288 390 na 27 135 bapfuye Muri rusange, u Burayi bufite abantu 2 089 782 mu gihe abapfuye ari 178 761 mu gihe Amerika ya Ruguru yo ifite ubwandu 2 258 034 n’abantu 135 128 mu gihe Aziya ifite abantu 1 339 647 banduye na 34 587 bapfuye. Muri Amerika y’Amajyepfo hari abantu 1 117 287 banduye na 48 871 bapfuye mu gihe muri Afurika abanduye ari 186 483 naho abapfuye bakaba ari 5 089."
4,ubuzima,health,http://www.igihe.com/ubuzima/article/akarere-ka-nyagatare-kagiye-kubona-ibitaro-bishya,Nyagatare: Ibitaro bya Gatunda bizatahwa muri uyu mwaka," Ibi bitaro byari bimaze imyaka ibiri byubakwa bigiye kuzura ku mafaranga miliyari enye. Nyagatare niko karere kanini mu gihugu. Kagizwe n’imirenge 14 n’abaturage bagera ku bihumbi 700 nyamara gafite ibitaro bimwe. Abaturage n’abayobozi babwiye itangazamakuru ko ibitaro bya Gatunda nibyuzura, bizateza imbere serivisi z’ubuzima mu ntara y’Iburasirazuba. Meya wa Nyagatare, Claudian Mushabe yagize ati “Ntabwo turamenya neza itariki yo kubitaha ariko turi mu mirimo ya nyuma yo kubaka.” Yakomeje agira ati “Nyuma yo kuzura hazajyaho ibyo kubona ibikoresho ariko icyo tuzi neza ni uko mu mpera z’uyu mwaka w’ingengo y’imari, ibitaro bizaba byaruzuye.” Ubuyobozi bw’akarere buvuga ko ibyo bitaro bizaha serivisi abaturage bagera ku bihumbi 400 bo mu mirenge ya Gatunda, Kiyombe, Karama, Mimuri, Mukama n’ibice bya Rukomo. Umuyobozi w’ishami ry’ubuzima muri Nyagatare, Elia Kamanzi, yavuze ko bafite icyizere ko muri Kamena uyu mwaka ibitaro bizaba byatangiye gukora. Ati “Inyungu za mbere z’ibi bitaro ni uko umubare w’abantu bajyaga mu mujyi wa Nyagatare uzagabanyuka. Nyagatare ni kamwe mu turere dutuwe cyane ariko gafite ibitaro bimwe, bikaba byagiraga ingaruka kuri serivisi zitangirwa mu bitaro.” Jean de Dieu Bavugirije, umuturage w’imyaka  54 wo mu murenge wa Karama, yavuze ko bishimishije kuba bagiye guhabwa ibitaro hafi. Ati “Hari abarwayi bajyaga boherezwa I Nyagatare, bamwe barimo ababyeyi batwite  bikagore imiryango yabo.” Mu 2017 ubwo Perezida Kagame yiyamamarizaga kuyobora u Rwanda, nibwo yemereye abaturage bo mu Murenge wa Gatunda, Akarere ka Nyagatare n’indi mirenge bihana imbibi kububakira ibitaro mu kubaruhura ingendo bakora bajya kwivuza."
2,imikino,sport,http://muhabura.rw/amakuru/sport/article/apr-fc-yungutse-umuterankunga-mushya,APR FC  yungutse umuterankunga  mushya," APR FC  yungutse umuterankunga  mushya, AZAM, uruganda rukora ifarini rwo muri Tanzania, APR izanjya ya mamaza binyuze mu kwambara imyambaro iriho ibirango byarwo. Azam na APR FC bari bamaze iminsi mu biganiro mu gihe kandi iyi Sosiyete yaganiriye n’andi makipe yo mu Rwanda. Umuvugizi wa APR FC, Kazungu Claver, yatangaje ko amasezerano y’ubufatanye hagati y’impande zombi azashyirwaho umukono kuri uyu wa Gatatu. Ati ‘’Ejo saa kumi ku ruganda rukora ifarini rwa Azam i Masoro, hazasinywa amasezerano y’ubufatanye ya AZAM na APR FC.’’ Impande zombi zemeranyijwe gukorana mu gihe cy’imyaka ine. AZAM izajya yamamaza ibikorwa byayo ku myambaro y’iyi kipe y’ingabo, ku kibuga aho APR FC yakiniye ndetse inahacuruze ibikorwa byayo. Niyomugabo Albert \Muhabura.rw"
14,urukundo,relationship,http://muhabura.rw/amakuru/urukundo/article/inzira-zagufasha-gutinyuka-kwegera-umukobwa-watinyaga,Muhungu:Inzira zagufasha gutinyuka kwegera umukobwa watinyaga ugakorana nawe ikiganiro cy’urukundo," Umubare mu nini w’abahungu, gutangira ikiganiro n’umukobwa bwa mbere ni nko kunyura mu kibatsi cy’umuriro ugurumana.Ugasanga gutinyuka kugitangira byaba bikomeye kurusha kugendagenda mu bushyuhe bw’amakara cyangwa guterura Imbabura yaka umuriro yatokomboye. Ariko ni mu gihe,kuko akenshi ushobora kugenda uhubutse ukahakura imbwa yiruka cyangwa ugaterwa bimwe bita indobo bigatuma uzinukwa n’ijambo cyangwa izina umukobwa mu kanwa kawe cyangwa kumubona. Gusa siko bihora bibaye gutyo ngo umwe agutere indobo ucike intege,bamwe ntibazashaka abagore maze bagahora ari imanzi cyangwa ingaragu. Aha hari inzira zagufasha kwigobotora ubwo bwoba mu gihe wabugize ukaba Wabasha gutangira ikiganiro kinogeye amatwi cy’urukundo n’umukobwa watinyaga. 1.Ntuzasuzugure uburemere bw’akajambo “Bite”ni akajambo gato ariko gafite imbaraga kakaba n’urufunguruzo rukomeye mugutangira ikiganiro. 2.Shaka ikintu kingenzi mwahurizaho hafi aho hantu muri. Icyo nacyo ni ingenzi kandi cyoroshye gihita gituma akwitaho mugakomezanya ikiganiro mukurije kukantu gato. 3.Ba umuntu ufite amakuru y’ibyamamare ndetse n’ayimyidagaduro kuburyo buhagije.Ibi abakobwa hafi ya bose barabyishimira kandi bakanabikunda. 4.Igire nk’umuntu ucyeneye igitekerezo cye n’ inyunganizi ku kintu runaka muri kuvugaho.aha biba byiza cyane igihe muri kumwe n’inshuti zanyu kandi hakaba hari icyo utari kumvikanaho nazo bityo ukamusaba igitekerezo. 5.Buri gihe gerageza kuba ufite utuganiro twihariye kandi turyoheye amatwi dusekeje. 6.Gukora intego(gutega) hagati yanyu ibi bizagufasha guhura kwanyu gukomeza kubaho. uku gutega bibaho wemeza cyangwa utomboza ko ikintu runaka kimwerekeyeho ari cyo, maze watsindwa ukamugurira icyo kunywa cyangwa akandi kantu gashimishiji. 7.Gutangiza ikiganiro hamwe n’inshuti zawe kivuga kubyerekeranye n’imirango mungo ariko ukaba wizeye ko izo nshuti zawe zifitanye umubano wahafi nawe.iyi nzira nayo iba nziza kuko akenshi abantu baba bashaka kwihagararaho iyo haganiriwe ibyerecyeye n’imiryango ndetse n’ibibazo biyirangwamo. 8.  Kugerageza kugira uruhare mu kiganiro cye utanga inyunganizi ndetse ibyo ari kuvugaho ukagira icyo wongeraho. 9.Kumuha icyo kunywa cyangwa kumugurira akantu ubona acyeneye muri ako kanya.Nyuma y’ibyo byose, ntakabuza umubano uhera aho ukagera aho wifuza ndetse nawe akakwiyumvamo mukabana ubuzira herezo. Yanditswe na Habarurema Djamali"
13,uburezi,education,http://kigalipost.com/Abageni-2-bataye-ubukwe-bwabo-bajya-mu-kizamini.html,"
Abageni 2 bataye ubukwe bwabo bajya mu kizamini
"," Mu gihugu cya Nigeria abakobwa 2 bavuye mu bukwe bwabo hagati bajya ku ishuri mu kizamini. Dorcas Atsea na Deborah Atoh ni abakobwa babiri bari barateguye ubukwe ku itariki ya 7 Mata, 2018 ariko baza kugira ikibazo cy’uko ikizamini bari bafite ku ishuri cyigijwe inyuma kivanwa ku itariki yacyo gishyirwa kuri iyi tariki y’ubukwe bwabo. Bakoresheje uko bashoboye binginga abayobozi b’ishuri ryabo ngo babahindurire umunsi w’ikizamini ariko ntibyakunda bityo basanga nta kundi babigenza uretse kuva mu bukwe bagakora ikizamini kuko no gusubika ubukwe nabyo bitari gushoboka.

 Ntibashoboraga gusubika ubukwe bwabo, ariko ntibagombaga no gusiba ikizamini  Deborah aganira na CNN yagize ati ""Ubukwe bwanjye bwari bwaramaze gutegurwa, narabwiye abantu bose ko nzashyingirwa ku ya 7 Mata ndetse narohereje n’impapuro z’ubutumire. Twahisemo rero kudahindura umunsi w’ubukwe ahubwo tubikora kuriya."" Aba bageni bombi rero, nyuma yo gusezerana imbere y’Imana bahise bihutira ku ishuri ryabo maze bakora ikizamini babona gusanga abandi mu birori byo kwiyakira."
14,urukundo,relationship,http://muhabura.rw/amakuru/urukundo/article/amagambo-11-wabwira-umukunzi-wawe-umutima-we-ukanyurwa,Amagambo 11 Wabwira Umukunzi Wawe Umutima we ukanyurwa urukundo rukikuba birenze uko ubitekereza," Abahanga mu by’urukundo bavuga ko ari nk’ubugenge.Gukunda nawe ugakundwa ntako bisa kandi ni ikintu cyiza cyane gishobora kuba ku muntu uwo ariwe wese.Hari amagambo ashobora gushimisha umutima w’umukunzi wawe kandi bikanatuma arushaho kugukunda cyane birenze uko ibyumva cyangwa uko wabitekerezo. Gusa nti bivuze ko hari n’uwo ushobora kuyabwira ukamera nk’uwasa urutare cyangwa uwutema mu mazi.Urukundo rw’iki gihe namwe muzi akenshi rushingiye ku mafaranga aho umuhungu udafite ubutunzi cyangwa amafaranga ntacyo aba avuze imbere y’inkumi.Ibi nibyo bituma abakobwa b’iki gihe bemera bagakundana n’abangana na basekuru, kugirango bibonera aba baha ibyishimo by’igihe gito nyuma bikaba amarira n’agahinda. Aya ni amagambo wabwira umukunzi wawe akarushaho kugukunda bya nyabyo 1.Urukundo ni inzira ebyiri zidahinduka umuntu ashobora kugendamo nta kibazo; ibi wabibwira umukunzi wawe ushaka kumwumvisha ko ari inzira yawe ugendamo kandi ikuyobora ahantu hose unyuze. 2.Wankunze rimwe ariko njye igihe cyose nkurebye ndushaho ku gukunda ibihe byose. 3.Ushaka gusobanukirwa impamvu nkukunda n’icyo nkukundira byantwara amajoro yose, ushaka kumubwira ko umukunda byimazeyo. 4.Nishimira kuba ndi kumwe nawe,kuvugana nawe ni iby’igiciro cyinshi kandi mba numva wanyigumira iruhande ibihe byose. 5.Igihe uzumva uri wenyine, ujye ureba iruhande rwawe mba ndi kumwe nawe aho intoki zawe ziba zigukumbuye 6.Ndagukunda kandi mba numva ntifuza kuba ntakubura iruhande rwanye kuko ubuzima bwanjye bushingiye kuri wowe rukundo rwanjye 7.Igihe nakubonye narimfite ubwoba bwo kuba nahura nawe.Mpuye nawe ngira ubwoba bwo kuba nagusoma, nkusomye ndumva ngize ubwoba bwo kukubwira ko nkukunda. Ariko ubu kuko nkukunda ukaba ari byose byanjye, nkubuze nasara. 8.Uri akabavu ko mu mbavu zanjye kandi uri akara ko mu mara yanjye. Iyo nkubuze nta mutekano ngira muri njyewe, mba numva nahungabanye. 9.Naguhaye ikibanza mu mutima wanjye kitavogerwa n’uwariwe wese, kuko nifuje kugituzamo wowe wenyine. 10.Muri iyi si ya rurema uri umuntu w’agaciro mba numva nshaka gohora mbona imbere yanjye, simba nifuza kukubura iruhande rwanjye kuko undutira bose. 11.Kugukunda nta gihombo kirimo kandi niyo utankunda nzakomeza nkukunde kuko kugukunda nawe bigize intego y’ubuzima bwanjye. Tanga igikerezo ku nkuru z’ibitekerezo by’umusaza ’’’BIRANYOBERA’’’ tugiye kujya tukugezaho buri kuwa Gatanu w’icyumweru. Chief Editor/MUHABURA.RW"
5,imyidagaduro,entertainment,http://kigalipost.com/Kigali-Louis-Van-Gaal-Tony-Adams-Ne-Yo-na-Meddy-bazaza-Kwita-Izina.html,"
Kigali: Louis Van Gaal, Tony Adams, Ne-Yo na Meddy bazaza Kwita Izina
"," Ibirangirire birimo umuririmbyi w’Umunyamerika Ne-Yo, umukinnyi Tony Adams wakanyujijeho muri Arsenal, umutoza Louis van Gaal, n’umunyarwanda Meddy bazitabira ibirori byo Kwita Izina Abana b’Ingagi biteganyijwe tariki 06 Nzeri. Umuyobozi Ushinzwe ubukerarugendo mu kigo k’Igihugu k’Iterambere (RDB), Belise Kariza yatangaje aya makuru mu kiganiro n’Abanyamakuru gitegura biriya birori Ngarukamwaka bizabera mu Karere ka Musanze. Belise Kariza yavuze ko ibiro byo kwita abana b’ingagi by’uyu mwaka bizagaragaramo udushya twinshi turimo abashyitsi bakomeye barimo abasanzwe ari ibirangirire ku Isi. Umuhanzi w’Umunyamerika uririmba injyana ya R&B azamanukana n’umunyarwanda Ngabo Medard Jobert uzwi nka Meddy baze kwita Ingagi mu birori bizabera mu karere ka Musanze tariki ya 06 Nzeri. Aba bombi bukeye bwaho bazakora igitaramo cyo kizabera mu mujyi wa Kigali cyo kwishimira ibi birori bibumbatiye ubukerarugendo bw’u Rwanda. Kwinjira mu gitaramo kimwe kizabanziriza umuhango wo Kwita Izina kizwi nka Gala Dinner, abantu 10 bazajya bishyura 2000 USD ku meza, abantu babiri (couple) bishyure ibihumbi 230 Frw, mu gihe umuntu ku giti ke azishyura ibihumbi 137 Frw. Naho igitaramo kizaba nyuma yo kwita Izina ku wa 07 Nzeri, tike ya VVIP ni ibihumbi 50 Frw, VIP ikaba ibihumbi 25 Frw naho ahasigaye hose bikaba 15 000 Frw. Mu birori byo kwita izina kandi hazaba hari abakinnyi n’abahoze baconga ruhago n’abandi bakomeye mu mupira w’amaguru ku isi barimo Louis Van Gaal watozaga Manchester United na Tony Adams wakanyujijeho muri Arsenal. Umunyarwandakazi Sherrie Silver umaze kumenyekana ku isi kubera imibyinire ye, na we azaba ari mu bazita izina umwe mu bana b’ingagi. Abana b’ingagi bateganyijwe kwitwa amazina ni 25 bavutse nyuma y’uko abandi bana biswe umwaka ushize. Inkuru y’Umuseke"
5,imyidagaduro,entertainment,http://www.igihe.com/imyidagaduro/article/paris-abantu-30-bafashwe-bashinjwa-guteza-imvururu-hafi-y-aho-fally-ipupa,Paris: Abantu 30 bafashwe bashinjwa guteza imvururu hafi y’aho Fally Ipupa yakoreye igitaramo," Mbere y’iki gitaramo, ahagana saa kumi n’ebyiri z’umugoroba hafi y’aho bategera ’Gare de Lyon’, i Paris, hagaragaye inkongi yatewe n’abigaragambya bagamije kubuza abantu kwitabira igitaramo cya Fally Ipupa, cyaberaga hafi aho. Aba biganjemo abarwanya ubuyobozi bwa Repubulika Iharanira Demokarasi ya Congo, batwitse ibishyirwamo imyanda ndetse n’utumoto duto twari aho. Icyakora bakomwe mu nkokora na Polisi y’u Bufaransa n’abazimya umuriro bahise bawucyaha. Umunyamakuru wa BBC wari uri aho byabereye yagize ati” Hari umwotsi mwinshi cyane, abantu biruka batwika ibintu. Byagaragaraga ko barakaye. Urujya n’uruza rwari rwakumiriwe mu byerekezo byose. Byari akaga”. “Abigaragambya bajugunyaga buri kimwe bashoboye kuri polisi ndetse n’abazimya inkongi bageragezaga gukora akazi kabo. Batwikaga buri kimwe bashoboye kandi bakakirwanisha.” Igitaramo cya Fally Ipupa cyabereye ahitwa Accor Hotels Arena. Polisi yabashije gukumira ko aba bigaragambyaga irabatatanya ndetse ntibabangamira igitaramo cya Fally Ipupa, kuko byarangiye kibaye cyitabirwa n’abarenga 20 000. Abigaragambyaga bari bagamije gukumira abantu kwitabira igitaramo cya Fally Ipupa ushinjwa kuba inshuti ya hafi ya Perezida Felix Tshisekedi umaze umwaka ayobora Repubulika Iharanira Demokarasi ya Congo. Polisi yavuze ko yataye muri yombi abantu 30 mu gihe abarenga 54 bo baciwe amande bashinjwa kugira uruhare muri iyi myigaragambyo. Nyuma y’igitaramo cyagenze neza, Fally Ipupa abinyujije ku mbuga nkoranyambaga yashimiye buri umwe wakitabiriye ndetse anihanganisha abatabashije kwinjira kubera ko amatike yari yarashize cyera. Yagize ati” Ndashimira abantu 20000 bitabiriye igitaramo cyanjye kitazibagirana cyo ku wa 28 Gashyantare 2020, urukundo rwanyu rwatumye twongera kwandika amateka mashya. Ndihanganisha abatabashije kwinjira imbere, tuzasubira. Ndabakunda cyane.” Nubwo habanje akaduruvayo, Fally Ipupa yishimiye uko igitaramo cyagenze  👑🦅 Merci aux 20.000 personnes qui hier soir ont rendu cette soirée du 28.02.2020 inoubliable.Votre détermination,votre courage mais surtout votre amour ont permis de réécrire une nouvelle histoire .🙏🏾 Mes regrets les plus sincères à tous ceux et celles qui n’ont pas pu accéder à l’intérieur de la salle, ce n’est que partie remise je vous aime ❤️... Thank you to all the 20,000 people who made last night an unforgettable evening! Your determination, your courage but above all your love made it possible to rewrite history 🙏🏾. My most sincere regrets to all those of you that were unable to access the arena! We Will do it again !! I love you guys so much❤️ #swetlife #onelove #fallyaccordhotelsarena2020 A post shared by  Fally Ipupa (@fallyipupa01) on Feb 29, 2020 at 2:04am PST Hafi y’ahagombaga kubera igitaramo imyigaragambyo yari ikomeye  Ils empêchent les #pompiers d’éteindre les #incendie #GareDeLyon #casseur @Qofficiel pic.twitter.com/BIF4toqWFK — joel belafa (@jbelafa) February 28, 2020"
14,urukundo,relationship,http://muhabura.rw/amakuru/urukundo/article/dore-impamvu-7-zituma-abantu-bakunda-gukora-imibonano,Dore impamvu 7 zituma abantu bakunda gukora imibonano mpuzabitsina," Ni byiza kugira ubushake bwo kumenya byinshi kubijyanye n’impamvu abantu bakunda gukora cyane imibonano mpuzabitsina, ibi byagufasha mu buzima bwawe bwa buri munsi. Impamvu imibonano mpuzabitsina ikundwa cyane zamenyekanye mu buzima bwa buri muntu aba yumva yakayikoze. Ibanga n’ibyiza byo gukora imibonano mpuzabitsina byagiye ahagaragara, iyumvire. Niba ushaka kumenya uko amahoro n’ibyishimo byataha uburiri bwawe ndetse nawe ukumva unezerewe, nkuko tubikesha www.elcrema.com dore ibanga wakoresha kugira ngo urusheho gushyira ubuzima bwawe ahantu heza no kuba hafi y’umukunzi wawe muri rusange. Ibanga ryavumbuwe mu mibonano mpuzabitsina, dore izo mpamvu zirindwi ni izi zikurikira: Kuruhuka igihe kirekire; bituma umugore wawe cyangwa umukunzi wawe akunda kuba yumva afite ubushake bwo gukora imibonano mpuzabitsina. Kuruhura umubiri no kuruhura umutwe bituma imibonano igenda neza kandi igatanga ubuzima bwiza ku bayikora. Gukora imibonano mpuzabitsina nibura rimwe mu cyumweru; bitera ibyishimo bidasanzwe nkuko tubikesha ubushakashatsi bwa Kaminuza nkuru ya Michigan. Gukorana imibonano mpuzabitsina n’umukunzi wawe nibura rimwe mu cyumweru byongera ibyishimo byawe n’umunezero wawe. Siporo ngororamubiri; ubushakashatsi dukesha Ikigonderabuzima cya Cedars-Sinai muri Los Angeles, America buvuga ko imirimo ngorora mubiri nka siporo ari byiza cyane ku buzima bw’umuntu kuko ngo akenshi bitera gukora imibonano mpuzabitsina, bigatuma amaraso yawe atembera neza mu buzima. Bituma nta ndwara ya kanseri ushobora kurwara; gukora imibonano mpuzabitsina cyane cyangwa kenshi gashoboka bituma nta ndwara ya kanseri ishoborta gufata umubiri wawe nkuko tubikesha ubushakashts bwakozwe na Kaminuza ya Montreal. Gukora imibonano mpuzabitsina kenshi ni imwe ntwaro yakurinda indwara ya kanseri. Bituma ushobora gukorera amafaranga menshi mu gihe gito; nkuko bigaragazwa mu bushakashatsi bwakozwe na kaminuza ya Anglia Ruskin muri Cambridge, UK, buvuga ko gukora imibonano mpuzabitsina inshuro ebyiri cyangwa eshatu mu cyumweru bishobora kuguha amafaranga bingana na 4.5% mu kazi kurusha uko wayikora inshuro imwe. Byongera uburambe mu kazi, bivugwa ko abasore b’ibiro bike badashoboye akazi ko gutera akabariro ariko ntabwo ari amakuru yizewe kandi nta nubwo ari byiza. Abagabo baringaniye ngo nibo usanga bagerageza, ariko iyo bigeze ku bagabo b’amatuza uba usanga ari inzobere mu kazi nkuko tubikesha ubushaka shatzi bwajozawe na kaminuza ya Chapman. Bityo gukora imibonanompuzabitsina bituma urushaho kugira uburambe mu kazi no kuba inzobere muriko ari nabyo bitanga amahoro n’ubuzima bwiza. Gufatanya akazi ko mu rugo byongera ubushake bwo gukora imibonano mpuzabitsina; nkuko tubikesha ubushakashatsi bwakozwe na kaminuza ya Alberta, butugaragariza ko kugira ubufatanye mu rugo bituma habaho imibonano mpuzabitsina ku mpande zombi kandi yi mibonano ikaba ifite ubuzima bwiza kuri banyirukuyikora. Gukora imibonano mpuzabitsin byongera iminsi ndetse n’igihe cyo kurama kandi kugira ubufatanye mu rugo bituma ubuzima burushahokumera neza; ndetse no gukor imibonano mpuzabitsina kenshi bituma ubufatanye ku murimo ndetse no mu rukundo rwanyu byiyongera.


Yanditswe na Bizimana Jean Damascene/Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/urotonde-rw-abahatanira-bet-awards-2016-rwashyizwe,Urotonde rw’abahatanira BET Awards 2016 rwashyizwe ahagaragara.," BET Awards, igihembo gihabwa ibyamamare bifite ibikorwa by’indashyikirwa kurusha abandi igiye kuba na none. Abashinzwe kubitegura bakaba batangaza ko umuhanzi Drake ariwe uyoboye ku majwi aho akubye Beyonce na Rihanna incuro ebyiri. 
Kuri iyi nshuro umuhanzi Diamond Platnumz guturuka mu gihugu cya Tanzania akaba ri mu bahatana ku mwanya w’umuhanzi mpuzmahanga mwiza muri Afrika, ahoahanganye na WizKid ndetse n’abandi bakomeye hano muri Afrika. BET Awards yatangarije Associated Press kuri uyu wa kane ko Drake afite amahirwe cyane kuko muri video nziza harimo ize ebyiri “Hotline Bling” na “Work” yafatanije na Rihanna. Mu bandi bari imbere mu majwi kuri video nziza ni Beyonce “Formation”, Kendrick Lamar “Alright”, n’umuhanzi mushya mwiza(rising newcomer) Bryson Tiller “Don’t”.
Reba urutonde rw’abahatana:
•	Umuhanzi mwiza w’umugore muri R&B/Pop (Best Female R&B/Pop Artist)
1.	ADELE
2.	ANDRA DAY
3.	BEYONCÉ
4.	K. MICHELLE
5.	RIHANNA
•	Umuhanzi mwiza w’umugabo muri R&B/Pop(Best Male R&B/Pop Artist)
1.	BRYSON TILLER
2.	CHRIS BROWN
3.	JEREMIH
4.	THE WEEKND
5.	TYRESE
•	Itsinda ryiza(Best Group)
1.	2 CHAINZ & LIL WAYNE
2.	DRAKE & FUTURE
3.	PUFF DADDY & THE FAMILY
4.	RAE SREMMURD
5.	THE INTERNET
•	Indirimbo nziza yaririmbwe n’abahanzi benshi(Best Collaboration)
1.	BIG SEAN FT. CHRIS BROWN & TY DOLLA $IGN – PLAY NO GAMES
2.	BIG SEAN FT. KANYE WEST & JOHN LEGEND – ONE MAN CAN CHANGE THE WORLD
3.	FUTURE FT. DRAKE – WHERE YA AT
4.	NICKI MINAJ FT. BEYONCÉ – FEELING MYSELF
5.	RIHANNA FT. DRAKE – WORK
•	Umuhanzi mwiza w’umugabo muri Hip Hop(Best Male Hip Hop Artist)
1.	DRAKE
2.	FETTY WAP
3.	FUTURE
4.	J. COLE
5.	KANYE WEST
6.	KENDRICK LAMAR
•	Umuhanzi mwiza w’umugore muri Hip Hop(Best Female Hip Hop Artist)
1.	DEJ LOAF
2.	LIL KIM
3.	MISSY ELLIOTT
4.	NICKI MINAJ
5.	REMY MA
•	Video y’umwaka(Video of the Year)
1.	BEYONCÉ – FORMATION
2.	BRYSON TILLER – DON’T
3.	DRAKE – HOTLINE BLING
4.	KENDRICK LAMAR – ALRIGHT
5.	RIHANNA FT. DRAKE – WORK
•	Umuyobozi wa video w’umwaka(Video Director of the Year)
1.	BENNY BOOM
2.	CHRIS BROWN
3.	COLIN TILLEY & THE LITTLE HOMIES
4.	DIRECTOR X
5.	HYPE WILLIAMS
•	Umuhanzi mushya mwiza(Best New Artist)
1.	ALESSIA CARA
2.	ANDRA DAY
3.	BRYSON TILLER
4.	KEHLANI
5.	TORY LANEZ
•	Umuhanzi w’indirimbo nziza yo guhimbaza Imana(Dr. Bobby Jones Best Gospel/Inspirational Award)
1.	ANTHONY BROWN & GROUP THERAPY
2.	ERICA CAMPBELL
3.	KIRK FRANKLIN
4.	LECRAE
5.	TAMELA MANN
6.	TASHA COBBS
•	Umukinnyi mwiza w’umugore wa filime(Best Actress)
1.	GABRIELLE UNION
2.	KERRY WASHINGTON
3.	TARAJI P. HENSON
4.	TRACEE ELLIS ROSS
5.	VIOLA DAVIS
•	Umukinnyi mwiza w’umugabo wa filime(Best Actor)
1.	ANTHONY ANDERSON
2.	COURTNEY B. VANCE
3.	IDRIS ELBA
4.	MICHAEL B. JORDAN
5.	O’SHEA JACKSON JR.
•	Urubyiruko(YoungStars Award)
1.	AMANDLA STENBERG
2.	QUVENZHANÉ WALLIS
3.	SILENTÓ
4.	WILLOW SMITH
5.	YARA SHAHIDI
•	Filime nziza y’umwaka(Best Movie)
1.	BEASTS OF NO NATION
2.	CONCUSSION
3.	CREED
4.	DOPE
5.	STRAIGHT OUTTA COMPTON
•	Umugore ukora siporo w’umwaka(Sportswoman of the Year)
1.	CHEYENNE WOODS
2.	GABRIELLE DOUGLAS
3.	SERENA WILLIAMS
4.	SKYLAR DIGGINS
5.	VENUS WILLIAMS
•	Umugabo ukora siporo w’umwaka(Sportsman of the Year)
1.	CAM NEWTON
2.	KOBE BRYANT
3.	LEBRON JAMES
4.	ODELL BECKHAM JR.
5.	STEPHEN CURRY
•	Igihembon cya Coca-Cola(Coca-Cola Viewers’ Choice Award)
1.	BEYONCÉ – FORMATION
2.	BRYSON TILLER – DON’T
3.	CHRIS BROWN – BACK TO SLEEP
4.	DRAKE – HOTLINE BLING
5.	FUTURE FT. DRAKE – WHERE YA AT
6.	RIHANNA FT. DRAKE – WORK
•	Centric Award
1.	ANDRA DAY – RISE UP
2.	BEYONCÉ – FORMATION
3.	K. MICHELLE – NOT A LITTLE BIT
4.	RIHANNA – BBHMM
5.	THE INTERNET – UNDER CONTROL
•	Umuhanzi mwiza wo muri Afrika(Best International Act Africa)
1.	AKA (SOUTH AFRICA)
2.	BLACK COFFEE (SOUTH AFRICA)
3.	CASSPER NYOVEST (SOUTH AFRICA)
4.	DIAMOND PLATNUMZ (TANZANIA)
5.	MZVEE (Ghana)
6.	SERGE BEYNAUD (COTE D’IVOIRE)
7.	WIZKID (NIGERIA)
8.	YEMI ALADE (NIGERIA)
•	Umuhanzi mwiza mu Bwongereza(Best International Act UK)
1.	KANO
2.	KREPT & KONAN
3.	LIANNE LA HAVAS
4.	SKEPTA
5.	STORMZY
6.	TINIE TEMPAH Twabibutsa ko umuhanzi guturuka mu gihugu cya Uganda Eddy Kenzo aheruka gutsindira igihembo cya Bet Awards mu bahanzi beza b’Afrika. Yanditswe na Zihirambere Pacifique/Muhabura.rw"
10,imideri,fashion,http://www.igihe.com/fashion/article/impinduka-muri-kigali-fashion-week-ya-2019,Impinduka muri Kigali Fashion Week ya 2019," Ibi birori biteganyijwe ku wa 9 Nyakanga 2019, kuri iyi nshuro bizaba bitandukanye n’ibyabanje cyane ko ubu byamaze kujya mu maboko ya Sosiyete yitwa ‘Iby’iwacu’ ikaba ariyo izabitegura ndetse ikanabikurikirana kuva bitangiye kugeza birangiye. John Bunyeshuri wari umaze imyaka umunani ategura ibi birori bya Kigali Fashion Week bibera mu Rwanda, yabwiye IGIHE ko bahisemo gushyira iki gikorwa mu maboko y’iyi kompanyi kubera ko bashaka guha umwanya n’abakiri bato bakigaragaza mu bijyanye no gutegura ibirori by’imideli. Ati “Twatekereje gushyira iki gikorwa mu maboko ya ‘Iby’iwacu’ kubera ko dushaka guha umwanya abakiri bato bakigaragaza mu bijyanye no gutegura ibirori by’imideli.” Yakomeje avuga ko we icyo azakora ari ukuzaba ari mu bujyanama bw’abazategura ibirori bya Kigali Fashion Week ibindi byose bikazakurikiranwa na ‘Iby’iwacu’. Ibindi birori bya Kigali International Fashion Week birimo ikizabera mu Mujyi wa Montreal muri Canada, i New York muri Amerika, Londres mu Bwongereza, Genève mu Busuwisi no mu Buyapani byo bizakomeza gutegurwa na John Bunyeshuri. ‘Iby’iwacu’ isanzwe iyoborwa na Umulisa Fiona Cécile igamije kumenyekanisha ibikorerwa mu Rwanda, ndetse ijya ikora amamurikagurisha atandukanye ajyanye n’iki gikorwa. Iryo iheruka gutegura ni iryabereye mu Mujyi wa Kigali ku wa 8 Werurwe 2019, ku Munsi wahariwe Abari n’Abategarugori. Icyo gihe Umuyobozi wa ‘Iby’iwacu’, Umulisa Fiona Cécile, yatangarije IGIHE ko iri murikagurisha ryari rigamije kumenyekanisha ibikorerwa mu Rwanda ariko by’umwihariko byakozwe n’abagore. Ni ku nshuro ya cyenda Kigali Fashion Week izaba ibaye nyuma y’izabaye mu myaka umunani ishize."
10,imideri,fashion,http://www.igihe.com/fashion/article/inkumi-yagaye-messi-witwaye-nk-umurambo-bakora-imibonano-mpuzabitsina,Inkumi yagaye Messi ‘witwaye nk’umurambo’ bakora imibonano mpuzabitsina," Inkuru igezweho kuri Messi ni iy’umunyamideli wo muri Argentine witwa Xoana Gonzalez  wandagaje uyu mugabo, yamwise umunebwe bwimbi mu buriri ahereye ku mibonano mpuzabitsina bakoze muri 2011. Umunyamideli Xoana Gonzalez yavuze ko atazibagirwa ibihe bibi yagiranye na Lionel Messi wamusabye ko bakorana imibonano mpuzabitsina ariko bagera mu gitanda akitwara nabi ku kigero cyo hejuru. Uyu rurangiranwa mu gutaha izamu mu mupira w’amaguru asanzwe azwiho ubuhanga mu gutsinda ibitego muri FC Barcelona. Gonzalez ariko ‘yagaye cyane imyitwarire ya Messi wananiwe gutaha izamu ubwo bari hagati y’amashuka’. Mu kiganiro ’the value of truth’ gica kuri Televiziyo yo muri Peru, Gonzalez yavuze byimbitse iby’umubano we na Lionel Messi umaze kwegukana  Balon d’Or inshuro eshanu. Yahamije ko yakundanye by’igihe gito na Messi ndetse bakorana imibonano mpuzabitsina itaramuhaye uburyohe ku bw’umusore wananiwe gukora akazi. Yagize ati “Ni mu myaka ishize. Mu by’ukuri yari [Messi] akiri muto ariko yari azi ibyo akora kuko ntiyari munsi y’imyaka y’ubukure, nicyo cyari ingenzi.” Yongeraho ati ‘Abashinzwe umutekano we  barambwiye ngo ‘babonye umuntu ushaka ko tumenyana’. Nagize amatsiko yo kumubona, nibazaga uwo ari we, naratitiye nkibona ari Messi nakundaga, naratitiye.” Umukobwa ngo yatahuye Messi ko ari umunyabwoba ku nkumi rugikubita kuko yatinye kumwiteretera ahubwo amutumaho abamurinda. Ati “Navuga ko afite intinyi, kuko yohereje abashinzwe umutekano we baza kumfata. Nahise mvumbura ko ari umunyabwoba cyane.” “Twavuganye iby’umuziki, sinibuka niba naramubajije niba afite umukunzi cyangwa niba bitarabayeho. Hashize umwanya twagiye mu nzu yari acumbitsemo muri Puerto Madero.” Gonzalez na Messi bageze mu buriri, umusore yitwaye nabi ku buryo ngo inkumi yakekaga ko uwo baryamanye ari umurambo. Yavuze ko atiyumvisha uburyo Messi yananirwa kwirwanaho imbere y’inkumi kandi ari we wamusabye ko bajyana mu gitanda. Ati “Nashakaga ko ankorera ibirenze biriya, ku ruhande rumwe numvaga nsa n’uryamanye n’umurambo!” Lionel Messi w’imyaka 29 ntaragira icyo atangaza kuri aya makuru yavuzwe na Gonzalez. Messi afite ibihembo bitanu by’umukinnyi mwiza ku Isi, yatwaye ibikombe bikomeye birenga 30 ari kumwe n’ikipe ya FC Barcelona akinira kuva afite imyaka 17. Yasezeye mu ikipe y’igihugu nyuma y’uko yari amaze imyaka 11 ayikinira."
5,imyidagaduro,entertainment,http://muhabura.rw/amakuru/imyidagaduro/article/umuhanzikazi-kayirebwa-yababajwe-bikomeye-n-urupfu-rwa,Umuhanzikazi Kayirebwa yababajwe bikomeye n’urupfu rwa Kizito Mihigo," Polisi  y’u Rwanda yatangaje  ko umuhanzi Kizito Mihigo wari ufungiwe kuri sitasiyo ya Polisi ya Remera, mu gitondo cyo kuwa Mbere basanze yiyahuye.gusa ur’urupfu rwe rwavugishije abantu benshi , bagaragaza akababaro batewe n’urupfu rwa Kizito Mihigo harimo n’umuhanzikazi Kayirebwa  . Umuhanzikazi  Cecile Kayirebwa  mu kiganiro n’Umunyamakuru  yagarutse ku rupfu rubabaje kandi rutunguranye rw’Umuhanzi Kizito ahamya ashize amanga ko yababajwe by’indengakamere n’urupfu rwe.Yagarutse ku buzima bwamuranze ndetse ko ijwi rye ryasaga n’irya Papa  wa (Se)  Kayirebwa. Kayirebwa yavuze ko kugirango umuntu yiyahure biba byageze kure maze ukumva  nta cyo ukimaze maze ukagaragaza ubwihebe maze akiyambura ubuzima. Yagize ati:""Kwiyahura ni ikimenyetso cy’ubwihebe ,ugata ubumuntu maze ukagera aho wiyambura ubuzima,birababaje,njyeho sinabona uko mbivuga byandenze,ndumirwa,ubu mfite agahinda  gakomeye."" Umunyamakuru yamubajije indirimbo yibukira kuri Kizito Mihigo maze atajijinganya amubwira ko ari nyinshi ariko ko akunda indirimbo yitwa  ""INUMA"" Kayirebwa yasoje agira inama urubyiruko n’abantu muri rusange avuga  ko guhura n’ibibazo bidasobanura kwiyahura ahubwo ko wasanga abagize umuryango maze ukabaganirira ikibazo ufite cg ugashaka inshuti zawe aho kwiyambura ubuzima kandi ukanareba imbaga y’abantu agiye gusigira agahinda n’amaganya atagira urugero. 
 Denis Fabrice Nsengumuremyi \MUHABURA.RW"
1,politiki,politic,http://www.igihe.com/diaspora/ibikorwa/article/abanyarwanda-bo-mu-bihugu-bya-scandinavie-bagiye-guhurira-muri-danemark,Abanyarwanda bo mu bihugu bya Scandinavie bagiye guhurira muri Danemark bizihiza Umuganura," Iki gikorwa umwaka ushize cyabere Oslo muri Norvège, kandi mu mujyi kibereyemo hahita hatangarizwa aho kizabera umwaka ukurikiyeho. Umunyamabanga wa mbere wa muri Ambasade y’u Rwanda muri Suède, Umulisa Elise, mu kiganiro kigufi na IGIHE yahamije ko uyu uzaba ari umunsi ukomeye ku banyarwanda bo muri biriya bihugu. Yagize ati ""Iki ni igikorwa kimwe mu binini bihuriza hamwe Abanyarwanda batuye muri aka karere ka Scandinavie mu Majyaruguru y’u Burayi, kigenda gikura buri mwaka, kugira ngo kigende kigera ku ntego baba biyemeje, mu kumenya no kuganira ku bibera mu gihugu no kureba uko babigiramo uruhare.” Yavuze ko Umuganura ari umwanya wo kwishimira ibyiza igihugu cyagezeho. Ati ""Turisuzuma tukareba aho tugeze twiyubaka nk’umuryango Nyarwanda muri ibi bihugu by’Amajyaruguru y’u Burayi, uko dutoza abato, uko twakwiteza imbere muri ibi bihugu n’ uruhare twese twakomeza kugira mu iterambere ry’u Rwanda.’’ Umwe mu Banyarwanda batuye muri aka karere, Dr Ngoga Innocent, yavuze ko ari iby’agaciro kugira umwanya bakaganirira hamwe. Ati ""Ni iby’agaciro kugira umwanya nk’uyu abana bacu, inshuti zacu, tukabaganiriza aho dukomoka, kuko utagira iyo ava ntamenya iyo ajya, ntanamenya kubana neza n’abamwakiriye. Ikindi kandi bituma duhora turi hafi mu bikorwa no mu bitekerezo n’igihugu cyacu u Rwanda.” Abanyarwanda batuye muri Danemark bakereye kwakira iki gikorwa cy’Umuganura. Umuyobozi w’Umuryango w’Abanyarwanda baba Copenhagen, Misago Teajeni, yavuze ko “Bidufasha kurushaho kumenyana uko dutuye muri ibi bihugu, gukorera hamwe no kwigira ku byiza bamwe muri twe baba bamaze kugeraho, tugakomeza imihigo.’’ Ukuriye Umuryango w’Abanyarwanda muri Jylland and Fyn, muri Danmark, Jackline Hansen yashimiye ubuyobozi bw’u Rwanda buha agaciro Abanyarwanda batuye hanze. Yakomeje avuga ko “Turashimira na Ambasade itekereza ku gikorwa kiduhuriza hamwe tukareba aho twavuye, tukishimira aho tugeze n’aho tujya nk’Abanyarwanda.’’ Umuganwa Marie Christine utuye muri Jylland and Fyn yavuze ko iki gikorwa ngarukamwaka kibongera imbaraga zo gusigasira umuco nyarwanda, ururimi rw’Ikinyarwanda, igitaramo Nyarwanda ati kidukumbuza iwacu. Ati ni igikorwa kandi dutumiramo n’abo muri ibi bihugu dutuyemo, tubaganirira ku gihugu cyacu, bakamenya amakuru y’ukuri ku gihugu cyacu. Uyu munsi uhuza Abanyarwanda bavuye hirya no hino muri ibi bihugu bya Scandinavie uko ari bitanu, uberamo ibiganiro byimbitse hagati y’Abanyarwanda n’inzego bishyiriyeho zibayobora bafatanyije na Ambasade y’u Rwanda muri ibyo bihugu. Ni umunsi w’ubusabane kandi w’umuco wo guhana hana amakuru, no kumenyana birushijeho. Bimaze kumenyerwa ko uyu muhango ngarukamwaka ukorwa buri cyumweru cya nyuma cya Kanama, kugirango Abanyarwanda bahure ari benshi kandi bawitegure neza, kuko usanga ibirometero baturukamo muri ibyo bihugu bigari n’ubwo ari ibituranyi, biba bitoroshye guhuza abantu bangana batyo. Ni umunsi uhuza abakuru n’abato n’inshuti z’Abanyarwanda, utumirwamo abahanzi batandukanye bavuye mu Rwanda cyangwa mu bindi bihugu birimo Diaspora nyarwanda. Uyu mwaka batumiye DJ Nyirimbabazi Flora uturutse mu Bubiligi na Jules Sentore uzaturuka mu Rwanda. Amafoto y’uko byari bimeze umwaka ushize [email protected]"
5,imyidagaduro,entertainment,http://muhabura.rw/amakuru/imyidagaduro/article/icyamamare-mu-muziki-akon-asanga-afurika-mu-myaka-25-izaba,Icyamamare mu muziki Akon asanga Afurika mu myaka 25 izaba imeze nk’Ubushinwa," Umuhanzi Aliaume Damala Badara Akon Thiam uzwi cyane nka Akon yagereranyije afurika n’igihugu cy’Ubushinwa avuga ko Ubushinwa mu myaka 25 ishize bwari bumeze nka Afurika,bityo birashoboka cyane ko Abanyafurika bahera kuri ibyo bagahindura umugabane wabo. Uyu mugabo yavukiye muri Amerika,ariko agakurira mu mujyi wa Dakar muri Senegal yongeye kandi agereranya Afurika nk’ibihugu byo mu burasirazuba bwo hagiti bw’isi birimo Israel,Arabia soudite n’ibindi ndetse na Dubai avuga ko Afurika ishobora kugera aho ibyo bihugu bigeze mu iterambere. Yagize ati”Afurika niho hantu mw’isi aho abirabura bashobora kujya bakubaka amakompanyi menshi mu gihe cy’imyaka itanu”. Kuri ubu Akon yashoye imari mu gihugu cye cya Senegal aho yubatse umujyi ku butaka bwa Wakanda bwahoze ari ubwa Black Panther,none yasezeranyije ko umujyi we uzaba ahantu heza hagatangaza mu minsi izaza. Akon yahawe na perezida wa Senegal Macky Sall hegitare 8 z’ubutaka bwo kubakaho umujyi witiriwe izina rye. Uyu muhanzi w’umunyasenegal yavuze ko kompanyi ye igeze kuri miliyoni 400 z’amadorari,harimo iyo yamaze gushyira ahagaragara muri Gashyantare 2014 yitwa Akon Lighting Africa ifite intego yo kumuriki Afurika hifashishijwe imirasire y’izuba mu bihugu by’Afurika.Iyi kompanyi ifite imishinga mito ibihumbi 200 ndetse ikazatanga urumuri mu bihugu 14 byo muri Afurika. Akon yashishikarije Abanyafurika bari kwisi hose kugaruka iwabo muri Afurika bakanahashora imari zabo.Yongeraho ko Abanyafurika bagomba kuzana impano zabo z’ubumenyi muri Afurika zirimo imyidagaduro,uburezi ndetse n’indi mishinga mito cyangwa iminini ibyara inyungu ngo bubake uyu mugabane. Yanditswe na Habarurema Djamali"
2,imikino,sport,http://muhabura.rw/amakuru/sport/article/alex-iwobi-na-kelechi-iheanocho-icyizere-cya-nigeria-supper,"Alex iwobi na Kelechi Iheanacho, icyizere cya Nigeria (Supper Eagles)"," Ibi byaje ahanini nyuma y’umukino wahuzaga Nigeria na Zambia kuri iki cyumweru mu mikino yo gushaka itike y’igikombe cy’isi, Nigeria yatsinze Zambia 2-1. Ibitego byatsinzwe n’abasore bato bakina muri shampiyona ya Premier league. Si ubwa mbere Nigeria izamura abakinnyi b’ibihangange bakina ku mugabane w’ubulayi, gusa kugeza ubu aba basore uko ari babiri bivugwa ko bashobora kuzakora ibitangaza kurusha abababanjirije kuko bo bakiri bato cyane ugereranije n’abo hambere. Nwanko Kanu, Jay-jay Okocha na Celestine Bakayoko ni bo bafatwa nk’intwari za Nigeria mu mupira w’amaguru kubera ibitangaza bagiye bayikorera mu gikombe cy’isi.
Gusa mu myaka yakurikiyeho nyuma yuko Nigeria itwaye igikombe cy’africa muri 2013, habonetse abasore bazabakorera mu ngata. Ibi byatumye Super Eagles itangira neza amajonjora y’igikombe cy’isi nyuma yuko Algeria na Cameroon zinganyije mu mukino wazihije muri group D.

Alex iwobi(photo internet)

Kelechi Iheanacho(photo internet) Yanditswe Ndacyayisaba Hubert/Muhabura.rw"
12,ibidukikije,environment,http://www.igihe.com/ibidukikije/article/ubushakashatsi-bwerekanye-ko-umuryango-w-ingagi-zo-mu-birunga-uri-kwaguka,Ubushakashatsi bwerekanye ko Umuryango w’ingagi zo mu Birunga uri kwaguka," Ubwo bushakashatsi bwerekana ko ingagi zo mu ishyamba rya Bwindi muri Uganda na Sarambwe muri Repubulika Iharanira Demokarasi ya Congo (RDC) zavuye kuri 400 zikagera kuri 459. Mu Rwanda, imibare y’ingagi  yariyongereye zigera kuri 604 zivuye kuri 480 zabarurwaga umwaka ushize. Ibyo byatumye ingagi zibarurwa mu gice cy’imisozi y’Ibirunga zigera ku 1,063. Ubushakashatsi bwakozwe bigizwemo uruhare n’Ikigega cyita ku ngagi muri Pariki y’Ibirunga (Dian Fossey Gorillas Fund) bushyirwa ahagaragara ku wa mbere tariki 16 Ukuboza 2019. Umuyobozi wa Dian Fossey, Dr Tara Stoinski,  yagize ati “ Ibyavuye muri ubu bushakashatsi ni gihamya y’imbaraga zo kwita ku bidukikije, hagati ya Guverinoma zirimo iy’u Rwanda, RDC na Uganda.” Yongeyeho, ati “Ingagi zo mu misozi ni zimwe mu nyamaswa zirinzwe cyane kuri uyu mugabane, kandi uyu munsi turabona icyo imbaraga z’abafatanyabikorwa mu kuzitaho zishobora gukora. Ni akazi gakomeye ku baturage, abayobozi ba za Guverinoma n’ababungabunga urusobe rw’ibinyabuzima, ariko bishobora gukorwa.” Mu bushakashatsi bwabanje, ku ngagi zo mu misozi, ababukoze bageze mu bice byose by’ishyamba bashaka ibyafasha kubona amakuru ku ngagi n’izindi z’inyamabere n’ibimenyetso by’ibikorwa bya muntu. Mu bikorwa byabo bakusanyije umwanda wazo kugira ngo harebwe inkomoko yazo, ibyo byakozwe inshuro ebyiri kuva muri Werurwe kugeza Gicurasi 2018 no kuva mu Kwakira kugeza Ukuboza 2018 kugira ngo bimenyekane neza ko buri ngagi yagezweho. Mu mwaka ushize, Ikigo cy’igihugu gishinzwe iterambere (RDB) cyongeye ubuso bwa Pariki y’igihugu y’Ibirunga iherereye mu Majyaruguru y’u Rwanda buva kuri Hegitari 16,000 bugera ku 16,027 hagamije kwita ku rusobe rw’ibinyabuzima biyirimo."
9,umuco,culture,http://www.igihe.com/umuco/article/impamvu-y-imiziro-imwe-n-imwe-yari-yihariye-ku-bagore-bo-mu-rwanda-rwo-hambere,Impamvu y’imiziro imwe n’imwe yari yihariye ku bagore bo mu Rwanda rwo hambere," Abenshi bagaragaza ko imyumvire y’Abanyarwanda bo ha mbere yakandamizaga umugore hashingiwe ku miziro bamushyiragaho. Muri iyi nkuru, twabakusanyirije amateka y’imwe mu miziro yashyirwaga ku mugore n’impamvu yayo, ikamutoza kudakora iki cyangwa se kiriya, kugira ngo urujijo rw’iyo miziro rushire. Nk’uko tubikesha igitabo “Umuco mu Buvanganzo’’ cyanditswe n’Umusizi Nsanzabera Jean de Dieu, inzobere ku muco, amateka n’ubuvanganzo, mu muco n’amateka y’u Rwanda hagabamo imibereho ishigiye ku miziro, imigenzo n’imihango, yose igendanye no kunoza imibereho yabo ya buri munsi. Imiziro ni ibintu byaziraga mu muco nyarwanda cyangwa byagombaga kubahwa, gufatwa neza no gutinywa, kurinda ibyiza byagezweho ngo hatagira ikibyangiza cyangwa se ubyangiza. Kenshi na kenshi yanatozaga kwirinda ingeso mbi, kugira ibyo wubaha n’ibyo utinya, kwirinda kwandavura, kwiyandarika n’ibindi. Imiziro ni imyemerere-hame idutoza kudakora iki cyangwa se kiriya. Za kirazira zose zigendana n’intera iyi n’iyi igihugu kigezeho, niyo mpamvu usanga za kirazira izi n’izi zaracyuye igihe, ugasanga izindi ziganje, hakavuka n’izindi nshya. Zimwe muri za kirazira zagengaga ubuzima bw’umugore benshi bakunze kwikoma kubera kutazisobakukirwa, ni izi zikurikira: Nta mugore wurira inzu: Mu Rwanda rwo ha mbere cyaraziraga ko umugore yuyira inzu. Byaterwaga nuko nta makabutura cyangwa se amakariso yabagaho, byatumye bashyiraho uyu muziririzo ngo hatazagira umugore wurira inzu maze abari hasi ye bakamurunguruka bakabona ubwambure bwe bakamwubahuka. Bityo agata agaciro mu muryango kandi ari nyina w’umuntu. Nta mugore ujya aho abagabo bicaye: Mu Rwanda rwo hambere cyaraziraga ko umugore ataramira aho abagabo bicaye. Byaterwaga nuko kera nta bibindo (Cotex) byabagaho. Iyo abagore bajyaga mu mihango, biberaga iyo mu mbere no mu bikari kugeza igihe imihango ishiriye, umugore akabona kujya ahabona. Niyo mpamvu hashyizweho uyu muzizirizo ku bagore, kugira ngo atazajya ajya aho abantu bateraniye ari mu mihango bityo bakamwubahuka bakanamusuzugura. Ariko nubwo aticaraga hagati muri bo, yicaraga hafi yabo nk’uri kumwe nabo, ariko ku buryo ntawe umukenguza ngo amenye uko amerewe muri ibyo bihe. N’iyo yabaga atari mu mihango, cyaraziraga kwicara mu bagabo kubera ko bashoboraga kumureba ikimero, bagatangira kumuzeyuka, bamukorakora uko biboneye. Yicaraga kure aho adashobora kwegerana n’abagabo. Biba intandaro yo kumurinda ahantu hose hateraniye abagabo. Nta mugore ukama inka: Uyu muziro ujya gusa n’uwo kurira inzu, kuko byose bisangiye impamvu. Nta myambarire yikwije abagore bagiraga mu bihe byo hambere yabafashaga guhisha ubwambure bwabo, ku buryo ubegereye cyangwa se ubari imbere atabasha kubarunguruka. Niyo mpamvu bashyizeho umuziro wo kudakama inka kw’abagore, kugira ngo batazatera iry’abakamyi imbere y’abashumba n’abarenzamase, bakabona icyo bambariyeho. Iyi miziro imwe n’imwe twagaragaje, yari iyo guhesha umugore agaciro no kumurinda igisuzuguriro, nta mpamvu yo kuyigaya tuyigira icyasha ko yakandamizaga abagore, nyamara bwari uburyo bwo kubarinda no kubungabunga ubusugire n’icyubahiro cyabo mu muryango nyarwanda."
2,imikino,sport,http://muhabura.rw/amakuru/sport/article/perezida-wa-caf-yambuwe-ubuyobozi-n-amatora,Perezida wa CAF Yambuwe ubuyobozi  n’amatora," Issa Hayatou  , Umukambwe   ukomoka mu gihugu cya Cameroon  wayoboraga  CAF  byari  byarananiranye   ko   avaho   harinze  kwitabazwa   amatora   ngo  arekure  ubuyobozi yaramaranye   imyaka  29, aharire   abakiri bato. Uyu Issa Hayatou wari umaze imyaka 29 ayobora iri shyirahamwe ry’umupra w’amaguru yasimbuwe kuri  uyu  wa  16   werurwe  umunyamadagaskari  niwe wa  musimbuye ku mwanya   w’umuperezida wa  CAF  Ahmed   Ahmed   w’imyaka  57 akazayiyobora   mugihe   kingana  na   manda  y’imyaka   ine. Ese   Issa   Hayatou  yari   muntu   ki ? Issa  Hayatou umukambwe  w’imyaka  70  y’amavuko yavukiye I Garoua    muri Kamerone.   Afite  umugore   n’abana   bane .akaba   yari umukinyi   wo  gusiganwa   ku  maguru  yegukanye  ibihembo  bitari  bicye  mu   ntera ya metero 400 ndetse na 800 hagati   yi 1964 na 1971. Aza  no kuba  umwe   mubanyamuryango   bagize  itsinda  ry’umukino   w’amaboko  (basketball) ndetse   n’umikino  ngororangingo.   Yagize  uruhare  mugutuma    amakipe  nyafurika  yitabira  igikombe  cy’isi   yiyongera   akava   ku  makipe  2 akagera kuri   5.
Mubijyanye n’ubuyobozi. 1973-1974 yabaye  umwarimu  muri  Lyce leclerc  I yaounde. 1974-1983 yabaye  umunyamabanga mukuru   w’ishyirahamwe  ry’umupira    w’amaguru  muri  Kamerone.  1982-1986 yari umuyobozi   w’imikino   muri   Kamerone(ministri  w’urubyiruko n’imikino),  ndetse  akaba   yaranari  mukanama    gafata  ibyemezo   mw’ishyiramwe   ry’umupira   w’amaguru.  

1988-2017  yari perezida  wa CAF.  Ariko  By’umwihariko Hagati   aho, 1990 akaba  yarari mu kanama   gafata ibyemezo  muri   FIFA.   1992 yari  visi prezida  wa FIFA  (hano niwe  yarakuriye  komite  ishinzwe  gutegura  imikino ngororangingo  kugeza 2006), akaba  na   visi  perezi   muri comite  ishinzwe  umutekano   n’ubwumvikane    muri   FIFA, yarari   umwe   mubari bashinzwe  gutegura igikombe  cy’isi.       1997 yabaye  umwe  mubagize akanama   mpuzamahanga   k’abagore   mumikino   ngororangingo.  2001  yatowe  kuba   umwe   mubagize   komite mpuzamahanga   y’imikino  ngororangingo  yabereye   mubu Rusiya   I  Moscow .   2015-2016  yabaye  prezida   w’inzibacyuho   wa  FIFA. Reba   urutonde   rw’abayoboye   CAF. 1.Abdel aziz  addallah   salem(1957-1958)
2.Abdel    aziz   moustafa   (1958-1968)
3.Abdel halim   muhammad(1968-1972)
4.Yidnekatchew   tessema  (1972-1987)
5.Abdel   halim   muhammad  (1987-1988)  incuro   ya  kabiri Yanditswe na Habarurema Djamali/MUHABURA.rw"
5,imyidagaduro,entertainment,http://muhabura.rw/amakuru/imyidagaduro/article/iggy-azaelea-yatandukanye-bidasubirwaho-n-umukunzi-we,Iggy Azaelea yatandukanye bidasubirwaho n’umukunzi we," Umuhanzikazi Iggy Azaelea yashyize ahagaragara itandukana rye na Nick Young bari basanzwe bafitanye imishinga y’ubukwe minsi iri mbere cyane ko barimo bitegura kwambikana impeta yo kubana ubuziraherezo. Ibi bibaye nyuma y’amakimbirane no kutavuga rumwe hagati y’aba bombi ubwo mu minsi ishize hari videwo yigeze gusohoka igaragaza uyu Nick ko IGGY yamuciye inyuma akaba yari ari kumwe n’uwitwa D’Angelo Russell bakina mu ikipe imwe na Nick Young akaba yari n’inshuti ya hafi y’aba bombi nk’uko ikinayamakuru Tmz.com dukesha iyi nkuru kibitangaza.
 IGGY Azaelea n’umukuzi we Nick Young bari bamaze igihe kinini bakundana  

Azaelea abinyujije ku rubuga rwe rwa Twitter yavuze ati: “ Ntago bijya byoroha ko utandukana n’umuntu wateganyaga kuzabana nawe ubuzima bwawe bwose bw’ahazaza ariko nanone ahazaza hashobora guhindurwa cyane iyo ntagihe kirarenga ni muri urwo rwego nange bitewe no kwihangana nkarambirwa ubu Igitabo cyanjye mu rukundo nta rupapuro na rumwe rwanditseho byose nabitsibye.” Iggy akomeza avuga kandi ko yagerageje gushyira ikizere muri uyu wahoze ari umukunzi we ariko biranga biba iby’ubusa

 Yanditswe na Snappy Akayezu Jean de Dieu/Muhabura.rw"
2,imikino,sport,http://muhabura.rw/amakuru/sport/article/kigali-abakinnyi-ba-biri-ba-rayons-sports-barafunzwe,Kigali: Abakinnyi ba biri ba Rayons Sports barafunzwe," Yannick Mukunzi na Rutanga Eric bari mu maboko ya Polisi kuva kuri iki Cyumweru.
Aba bakinnyi bafashwe nyuma y’iminsi ine umutoza mukuru w’iyi kipe Karekezi Olivier na we atawe muri yombi akurikiranyweho ibyaha Polisi yavuze ko byakozwe hifashishijwe ikoranabuhanga. Yannick na Rutanga ubusanzwe babanaga mu nzu imwe iherereye mu murenge wa Niboye mu Karere ka Kicukiro, bivugwa ko bafashwe bakurikiranyweho ubufatanyacyaha n’umutoza wabo Karekezi Olivier.  Bivungwa  ko Yannick Mukunzi na Rutanga Eric  ngo ubwo bari bagiye gukina umukino wahuje u Rwanda na Ethiopia  ndetse n’uwabereye  i Kigali ngo bari basabwe na Karekezi Olivier  gutsindisha ikipe y’u Rwanda. Umuvugizi mukuru wa Polisi y’u Rwanda, ACP Theos Badege, yatangaje  ko ari bwo akimenya iby’aya makuru, ko ibindi aza kubitangariza mu gihe cya vuba amaze kubimenya neza byose. Yanditswe na Chief editor/Muhabura.rw"
8,ubukerarugendo,tourism,http://www.igihe.com/ubukerarugendo/article/afurika-y-epfo-covid-19-yatumye-intare-zibona-ubwisanzure-ziri-kugaragara,"Afurika y’Epfo: COVID-19 yatumye intare zibona ubwisanzure , ziri kugaragara ziryamye mu mihanda (amafoto)"," Amafoto yakwirakwijwe kuri internet agaragaza intare zo muri iyo pariki ziryamye mu mutuzo, mu mihanda ya kaburimbo inyuramo imodoka zitwaye ba mukerarugendo basura iyo pariki. Ubuyobozi bwa pariki ya Kruger buherutse gushyira hanze amafoto y’izo ntare ziryamye mu mihanda , buvuga ko ubusanzwe zitajyaga zihagera kubera ko hanyuraga ba mukerarugendo benshi. Guhera tariki 25 Werurwe uyu mwaka, ibikorwa byo gusura pariki muri Afurika y’Epfo byarahagaritswe, bituma abakerarugendo bakundaga kuza muri iyo pariki babihagarika. Umuvugizi w’iyo pariki, Isaac Phaahla yabwiye CNN ati “Ubusanzwe kuzibona ziryamye mu muhanda ku manywa ntibyakundaga kubaho kuko hahoraga urujya n’uruza bigatuma zihungira mu bihuru.” Icyakora, Isaac Phaahla yavuze ko kuba abakerarugendo batakiza kureba inyamaswa, nta byinshi byahinduye ku myitwarire yazo kuko nubundi aho zari zisanzwe ziba ari ho zikiba. Perezida wa Afurika y’Epfo Cyril Ramaphosa yatangaje ko kuguma mu rugo hirindwa coronavirus bizakomeza kugeza mu mpera za Mata uyu mwaka."
14,urukundo,relationship,http://muhabura.rw/amakuru/urukundo/article/ko-umuhungu-nikururiye-ansenyeye-urugo-kandi-nkunda-umugabo,’Ko umuhungu nikururiye ansenyeye urugo kandi nkunda umugabo wanjye’  Mbigenze nte ?," Umugore ufite umugabo n’abana babiri avuga ko yakoze ikosa ryo guca inyuma umugabo we aryamana n’umuhungu uzi icyo gukora none kumwikuramo byaramunaniye bityo akaba asaba inama abasomyi ba Muhabura.rw. Mu kiganiro kirambuye yagiranye na Muhabura.rw,umugore uri mu kigero cy’imyaka 30 utifuje ko amazina ye atangazwa aragisha inama kubyo yakora,ku kibazo afite cyo kuba yaraciye inyuma umugabo we akaryamana n’umusore we ashimangira ko ashoboye akazi ko mu gitanda none akaba agiye kumwibagiza umugabo we bidasubirwaho. Uyu mugore twise Annet (izina twamuhimbiye) yavuze uko byagenze ayu mugore yagize ati “ Ubundi ubusanzwe umugabo wanjye tumaze kubyarana abana 3 afite imyaka 42 ariko kuva twatangira kubana sindabona na rimwe aha agaciro cyane igikorwa cyo gutera akabariro, afite akazi akora ku buryo ataha nka saa tatu z’ijoro yananiwe agatinzwa no gufata amafunguro ubundi agahita yiryamira. Umugabo wanjye nta munsi n’umwe ajya yiha wo kuruhuka ahora mu kazi, n’iyo duteye akabariro ni nko kubipa( agahe gato) ubundi agahita agwa agacuho kubera umunaniro avana mu kazi, Mpora nifuza gukora imibonano mpuzabitsina ngashira ipfa ariko narabibuze kandi mfite umugabo. Gusa urukundo rwo rurahari kandi nta kintu adakora ngo yite ku muryango. Nyirabayazana rero ni umusore duheruka kuryamana kubera numvaga nifuza gukora imibonano mpuzabitsina nkayihaga, Uwo musore yabinkoreye neza ku buryo byanteye ibyishimo bidasanzwe kuri uwo munsi, naratashye mu rugo nkajya nisekesha ubusa ku buryo abo tubana bambazaga icyo ndi guseka nkakibura nyamara ibitekerezo byanjye byari byibereye ku bihe byiza nagiranye n’uwo musore. Uwo musore tujya kuryamana natekerezaga ko ari rimwe risa bitazongera kubaho, nyamara kugeza ubu tumaze kuryamana inshuro 4, kandi rwose ampora mu ntekerezo ku buryo kumwibagirwa byananiye,buri gihe nsigaye numva najya kumwirebera akandyohereza, umugabo wanjye nawe akomeje kumbaza impamvu asigaye abona mfite akanyamuneza nkabura icyo musubiza. Ndi kwibaza uko bizagenda umugabo wanjye nabimenya, nonese nemere ngume hamwe njye nkomeza nifuze gutera akabariro mfite umugabo ? uwo musore nerure muhakanire kandi ankemurira ikibazo umugabo atankemurira? Nayobewe icyo nakora mungire inama”"
2,imikino,sport,http://www.igihe.com/imikino/article/imikino-ikorwa-abantu-bategeranye-yemerewe-gusubukurwa-mu-rwanda-ariko,Imikino ikorwa abantu bategeranye yemerewe gusubukurwa mu Rwanda," Kuva tariki ya 15 Werurwe 2020 nta gikorwa cya siporo cyari cyemewe mu Rwanda nyuma y’uko hari hashize umunsi umwe Minisiteri y’Ubuzima itangaje ko mu Rwanda habonetse umurwayi wa mbere wa COVID-19. Mu kwezi gushize, tariki ya 5 Gicurasi, Minisiteri ya Siporo yagiranye inama na Komite Olempike n’abahagarariye amashyirahamwe y’imikino n’ingaga za Siporo, hemezwa ko kare imikino ishobora gusubukurwa mu Rwanda ari muri Nzeri haba amarushanwa mu gihe muri Kanama hashobora gutangira imyitozo. Nk’uko bigaragaragara mu itangazo iyi Minisiteri yashyize ahagaragara ku wa Kane tariki ya 4 Kamena, imikino ikorwa abantu bategeranye irimo uwo kunyoga igare, gutwara imodoka, Tennis, Golf, kugenda n’amagare (Hiking) n’imikino ngororamubiri ishobora gusubukurwa ariko hakurikizwa amabwiriza yo kwirinda. Yagize iti “Hashingiwe ku myanzuro y’Inama y’Abaminisitiri yo ku wa 2 Kanama 2020 ku ngamba zafashwe zo gukumira ikwirakwira ry’icyorezo cya COVID-19, Minisiteri ya Siporo mu bufatanye na Minisiteri y’Ubuzima, iratangaza ingamba zikurikira zo kubahiriza hasubukurwa ibikorwa bya siporo y’umuntu umwe cyangwa izindi zikorwa bategeranye.” “Ibikorwa bya siporo n’imikino byemerewe gusubukurwa ni: kwiruka (jogging), imikino ngororamubiri, kunyonga igare, imyitozo yo kugenda n’amaguru (hiking), Golf, Tennis, Umukino wo gutwara imodoka na Fencing (barwanisha inkota).” ""Isubukurwa ry’ibikorwa bya siporo zavuzwe bitangirana na tariki ya 8 Kamena. Aya mabwiriza azavugurwa nyuma y’iminsi 15 hashingiwe ku isesengura ry’inzego z’ubuzima."" Amabwiriza azubahirizwa ubwo iyi mikino izaba isubukuwe harimo kwambara agapfukamunwa mbere na nyuma y’imyitozo, kubahiriza intera ya metero imwe n’igice hagati y’abakorera siporo n’imyitozo hanze, kwitwaza imiti yo gusukura intoki mu gihe ukorera siporo no kuyikoresha igihe cyose bibaye ngombwa. Hari kandi kwitwararira ku isuku y’ahakorerwa siporo n’imikino hakoreshejwe imiti yemewe yica udukoko, gusukura ibikoresho byifashishwa no kwita by’umwihariko ahakorwa kenshi nko ku nzugi. Buri mukinnyi azajya ashyira ibikoresho bye ukwe, imikino yasubukuwe ntiyemewe gukoresha Stade Amahoro uretse hanze yayo (umuzenguruko wayo) mu gihe abagaragaje ibimenyetso birimo inkorora, kuribwa umutwe, ibicurane no kwitsamura, batemerewe gukorera imyitozo ngororamubiri mu ruhame ahubwo bagomba kwegera inzego z’ubuzima zikabakurikirana."
2,imikino,sport,http://kigalipost.com/Munyakazi-Sadate-watorewe-kuyobora-Rayon-Sports-yijeje-kuyigeza-muri-1-2-cya.html,"
Munyakazi Sadate watorewe kuyobora Rayon Sports, yijeje kuyigeza muri 1/2 cya ’Champion League’
"," Kuri iki Cyumweru tariki ya 14 Nyakanga 2019 ni bwo habaye inama y’Inteko rusange y’ikipe ya Rayon Sports yabereye ’Tuza Inn’ mu karere ka Bugesera, ahatowe komite nshya maze Perezida aba Munyakazi Sadate wasimbuye Paul Muvunyi wagizwe Perezida w’icyubahiro. Ni mu gihe Visi Perezida yabaye Twagirayezu Thadee wari usanzwe ashinzwe imyitwarire (discipline), akaba yasimbuye Muhirwa Frederic. Uyu Munyakazi Sadate wagizwe Perezida ni umugabo w’imyaka 38 ufite umugore n’abana batanu. Muri iyi minsi yagaragaraga cyane mu bikorwa bya Rayon Sports dore ko ari we usanzwe akuriye MK SKy Vision iherutse gutangiza umushinga wo gufasha iyi kipe kubaka Stade wiswe ’Gikundiro Stadium’. Uyu mugabo kandi yari umwe mu bajyanama ba komite icyuye igihe mu myaka ibiri ishize, akaba yari anakuriye Fan Club yitwa Trust Supporters, imwe mu zikomeye zishyigikira Rayon Sports. Itangishaka King Bernard wari usanzwe ari Umunyamabanga Mukuru wa Rayon Sports, ubu yagizwe CEO naho Muhire Jean Paul wahoze ari umubitsi wa Rayon Sports, agirwa umunyamabanga, asimburwa na Cyiza Richard ku mwanya w’Umubitsi mu gihe Zitoni Pierre Claver yakomeje kuba umunyamategeko. Mu ijambo rye, Munyakazi Sadate yashimiye Komite icyuye igihe ibyo yagezeho harimo kwegukana igikombe cya shampiyona no kugera muri 1/4 cya Total CAF Confederation Cup, aboneraho kubasezeranya ko azakomereza aho bari bagejeje. Ati ""Igikombe cyo sinavuga ngo nzacyegukana ahubwo nzakirinda, mu marushanwa nyafurika ngere muri 1/2."" Abayobozi batorewe kuyobora Rayon Sports mu myaka ibiri 2019-2021 Perezida w’icyubahiro : Paul Muvunyi
Perezida : Munyakazi Sadate
Visi perezida wa mbere : Thadee Twagirayezu
Umubitsi : Cyiza Richard
Umunyamabanga : Muhire Jean Paul
Itangishaka Bernard King : CEO
Umunyamategeko : Zitoni Pierre Clavere
Itangazamakuru n’itumanaho : Mugabo Justin
Ushinzwe imishinga : Claude Mushimire
Ushinzwe Tekiniki : Eric Nsabimana Komite Ngenzuzi Perezida : Dusayidirane Jean Nepo 
Visi perezida : Jean Paul Ndosimana
Umunyamabanga : Gaparayi Justitia Komite nkemurampaka Perezida : Umugiraneza Jean Michel
Visi Perezida : Bagwaneza Theopista
Umunyamabanga : Ernest Nsangabandi"
9,umuco,culture,http://kigalipost.com/Miss-Rwanda-2018-Amajonjora-yatangiriye-mu-karere-ka-Musanze-AMAFOTO.html,"
Miss Rwanda 2018: Amajonjora yatangiriye mu karere ka Musanze(AMAFOTO)
"," Amajonjora yo gutora Nyampinga w’u Rwanda w’umwaka wa 2018 yamaze gutangira, aho yahereye mu Ntara y’Amajyaruguru akaba yakorewe mu karere ka Musanze. Muri aka karere hari iyandikisije abakobwa 19, hitabira 13 ariko 10 bonyine nibo bari bujuje ibisabwa maze batangira guhatana imbere y’akanama nkemurampaka kari kagizwe na Dr. Higiro Jean Pierre, Isheja Sandrine ndetse na Rwabigwi.

 Rwabigwi Glbert 

 Isheja Butera Sandrine 

 Dr Higiro Jean Pierre 

 Abagize akanama nkemurampaka  Sandrije Isheja wari uhagarariye akanama nkemurampaka yavuze ko ibyashingiweho mu gutanga amanota harimo ""uburanga, ubwenge n’umuco"". Uburanga bwari bufite amanota 25%, ubwenge bwahawe amanota 45% hanyuma uburyo umukobwa yatondekaga ibyo avuga bihabwa amanota 30%. Dore amafoto y’uko iri jonjora ryagenze

Abakobwa bari bashinzwe Protocole

Habanje gusuzumwa umwirondoro wa buri mukobwa


Hanarebwe niba abakobwa bujuje ibiro n’uburebure fatizo busabwa

Abakobwa 10 bahataniraga ikamba

 Miss Usanase Irene Shamim  
 Miss Ishimwe Belly Stecy  
 Miss Umuhoza Linda  
 Miss Ingabire Divine  
 Miss Ishimwe Henriette  
 Miss Irebe Natacha Ursule  
 Ibuka Ines Carine  
 Miss Umutoniwase Paula  
 Miss Umutoniwase Alpha Buyinza  
 Miss Umutesi Nicole  Mu 10 bemerewe guhatana, 6 nibo bagize amahirwe yo guhagararira intara y’Amajyaruguru muri iri rushanwa aribo Usanase Shamim Irene, Ishimwe Belly Stecy, Umuhoza Linda, Ingabire Divine, Irebe Natacha Ursule na Umutoniwase Paula.


Aba nibo batandatu bazaserukira Intara y’Amajyaruguru

Miss Rwanda 2017 yari yaje gushyigikira barumuna be Amafoto: Miss Rwanda Facebook page"
5,imyidagaduro,entertainment,http://muhabura.rw/amakuru/imyidagaduro/article/umunyamidelikazi-ukomeye-kuri-iyi-si-dutuyeho,Kim Kardashian yakuriye inzira ku murima abifuza ko atandukana na Yeezy," Umunyamidelikazi ukomeye kuri iyi si dutuyeho ndetse byumwihariko muri Leta zunze ubumwe za America, Kim Kardashian yanyomoje amakuru amaze iminsi ahwihwisa ajyanye no  ugutandukana kweruye hagati ye n’umugabo we  Kanye West usigaye afite izina rya Yeezy Abinyujije ku rubuga rwe rwa kimkardashianwest.com, uyu mu nyamidelikazi yavuze ko nta mbabazi na nkeya ashobora kugirira abantu birirwa bavuga ku mbuga nkoranyambaga ko we ubwe ateganya kuzatandukana n’umugabo we Kanye West. Kuri uyu wa gatanu tariki ya 26 Gashyantare nibwo uyu Kardashian yanditse kuri uru rubuga rwe ati: “Ngewe mu buzima bwange nkunda umugabo wange ariko nanone nkanga mbikuye ku mutima umuntu wese utemerako Kanye na Kim bazabana kugeza ku iherezo” aha kandi ngo ubwo yandikaga ibi yari arimo kureba amashusho azaba agize indirimbo nshyashya y’uyu muhanzi Kanye West izasohoka mu minsi mike iri imbere.
 Kim kardashian na Kanye west bafitanye abana babiri  Ibi kandi bibaye nyuma y’iminsi mikeya ishize uyu muryango wa Kim na Kanye ushize hanze ifoto yambere y’umwana aba bombi babyaranye ndetse ibi bakaba barabikoze mu rwego rwo kwereka isi yose ko bashimishijwe n’umubano wabo ndetse n’umwana wabo babyaranye. Yanditswe na Akayezu Snappy/Muhabura.rw"
2,imikino,sport,http://muhabura.rw/amakuru/sport/article/imikino-y-ibihugu-by-i-burayi-isize-amakipe-yo-mu,Imikino y’ibihugu by’I Burayi isize amakipe yo mu Bwongereza mu ihurizo rikomeye," N’ubwo Shampiyona y’umupira w’amaguru mu Bwongereza igiye gukomeza mu mpera z’iki cyumweru, amwe mu makipe yo muri iki Gihugu  ari mu ihurizo rikomeye nyuma y’uko benshi mu bakinnyi bakomeye bavuye gukinira ibihugu bakomokamo bari mu mvune. Mu mpera z’iki Cyumweru Shampiyona yo mu gihugu cy’u Bwongereza irakomeza nyuma y’agahe gato idakinwa kubera imikino y’amakipe y’ibihugu. Amwe mu makipe akomeye yari yarohereje abakinnyi bayo gukinira ibihugu byabo ariko harimo abatarahiriwe n’urugendo bakavanayo imvune. Ikipe ya Liverpool ni imwe mu makipe afite abakinnyi bari mu mvune n’ubwo Iyi kipe iyoboye urutonde rwa shampiyona kugeza ubu ikomeje kugira amahirwe kuko idafite imvune nyinshi, kugeza ubu ni Danny Ings wavunitse mu ivi ndetse na Ojo utarava mu mvune amaranye iminsi. Ikipe ya Leincester ari nayo  ifite igikombe cya shampiyona giheruka ntabwo imerewe neza muri iyi minsi ari mu kibuga ndetse no hanze y’ikibuga, none hiyongereyeho n’imvune z’abakinnyi bagera kuri bane barimo Gray, Drinkwater, Kasper Schmeichel hamwe na Mendy. Ku ruhande rw’ikipe ya Manchester United, Mourinho aritegura guhura n’umukeba Arsenal, mu mpera z’iki cyumweru  ariko imvune zimaze kuba nyinshi mu ikipe ye, harimo Fellaini, Antonio Valencia, Eric Bailly, Chris Smalling na rutahizamu James Wilson. Tugarutse ku ikipe ya Arsenal, Arsene Wenger ntiyifuzaga kumva ko hari umukinnyi we wagakwiye kuba afite imvune cyane ko yitegura umukino na Manchester United muri iyi mpera x’iki Cyumeru. Muri aba harimo Alexis Sanchez, Hector Bellerin, Perez, Santi Carzola, Chuba Akpon, Per Mertesacker na Danny Welbeck. Amakipe atandukanye muri iki gihugu cy’u Bwongereza nka Chelsea, Manchester City n’andi makipe uri gusanga afite abakinnyi benshi bafite imvune ibi bikaba bishobora kuzatuma amwe mu makipe atungurwa cyane n’aya makipe mato adafite abakinnyi bitabiriye iyi mikino y’amakipe y’ibihugu by’I Burayi. Yanditswe na Uwimana Abraham/MUHABURA.RW
  KANDA HANO UDUKURIKIRE KURI FACEBOOK,KANDA HANO UDUKURIKIRE KURI TWITTER "
1,politiki,politic,http://www.igihe.com/diaspora/article/ubujurire-bwa-neretse-fabien-wahamijwe-ibyaha-bya-jenoside-bwatewe-utwatsi,Ubujurire bwa Neretse Fabien wahamijwe ibyaha bya Jenoside bwatewe utwatsi," Tariki 20 Ukuboza 2019 nibwo Urukiko rwo mu Mujyi wa Bruxelles rwategetse ko Neretse afungwa imyaka 25 nyuma yo kumuhamya ibyaha bya Jenoside yakorewe Abatutsi mu 1994. Neretse ku wa 29 Mata uyu mwaka yajuririye icyemezo cyo gufungwa imyaka 25 ariko urw’iremezo narwo rwanzuye ko iki gihano kigumishwaho. Ubushinjacyaha bwari bwasabiye Neretse gufungwa imyaka 30 ariko Urukiko rwo rutegeka ko afungwa imyaka 25 nyuma yo kumuhamya ibyaha yaregwaga. Ku wa Kane tariki 19 Ukuboza, Urukiko Mpanabyaha rwo mu Mujyi wa Bruxelles mu Bubiligi nibwo rwaburanishije Neretse, runamuhamya icyaha cya Jenoside n’ibyaha by’intambara. Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi. Neretse yari akurikiranyweho ibikorwa by’ubwicanyi mu gihe cya Jenoside yakorewe Abatutsi i Nyamirambo no mu Mataba mu yahoze ari Komini Ndusu muri Ruhengeri hagati ya 6 Mata 1994 na 14 Nyakanga 1994. Yarezwe gushishikariza abasirikare kwica Abatutsi, aho 13 biciwe i Nyamirambo. Yanashinze Umutwe w’Interahamwe mu Mataba, awuha intwaro mbere yo kugaba ibitero ku Batutsi, ariko anabaha ibihembo by’amafaranga. Icyemezo cy’Urukiko rwa Bruxelles cyo gukatira Neretse imyaka 25 cyari gifite umwihariko kuko ni ubwa mbere u Bubiligi bukurikiranye bukanahana icyaha cya Jenoside hashingiwe ku itegeko rihana. Mbere ya Neretse, hari Abanyarwanda baburanishijwe n’inkiko z’u Bubiligi hashingiwe ku itegeko rihana ibyaha byibasira inyokomuntu n’iby’intambara. Urubanza rwe rwaranzwe n’amagambo ahakana Jenoside yakorewe Abatutsi yavuzwe n’uwunganira Neretse, Me Jean Flamme, aho abari mu rubanza, harimo n’abacamanza basanze arengera avuga ko habaye Jenoside ebyiri. Kuva mu ntangiriro y’urubanza rwa Neretse, umwunganira, Me Flamme yagiye akoresha imvugo ihakana Jenoside yakorewe Abatutsi avuga ko habaye Jenoside ebyiri. Uyu mugambi we kandi watumye atumira mu rubanza abantu basanzwe bazwiho kuyihakana nka Judi Rever, Joseph Matata, Johann Swinnen n’abandi. Intego ye kwari ukwerekana ko nta Jenoside yakorewe Abatutsi yabayeho, ko rero uwo yunganira nta ruhare abifitemo kuko icyaha akurikiranyweho kitabayeho. Iyi mvugo yatangaje benshi mu rukiko bituma umucamanza asaba uwunganira Neretse kuyirinda. Flamme azwiho kuba umuhakanyi nk’uko yabigaragaje mu rubanza rwa Tharcisse Renzaho yunganiraga. Neretse yanashyizeho itsinda ryagombaga gutanga ruswa kugira ngo abatangabuhamya bamushinjure, atanga imirima n’amafaranga. Urubanza rwa Fabien Neretse w’imyaka 72 rwatangiye mu Ugushyingo 2019 ubwo hatoranywaga itsinda ry’abaturage bagombaga gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi. Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye."
7,ikoranabuhanga,technology,http://www.igihe.com/ikoranabuhanga/article/abakoreshaga-google-play-music-bahawe-uburyo-bwo-kwimukira-kuri-youtube-music,Abakoreshaga Google Play Music bahawe uburyo bwo kwimukira kuri YouTube Music," Kubera kunanirwa guhangana ku isoko rya porogaramu zumvirwaho imiziki, Google Play Music yahisemo gukuramo akayo karenge. Mu butumwa buherutse kunyuzwa ku rubuga rwa Youtube, Google Play yatangaje ko abayikoreshaga bemerewe kohereza ibintu byabo bari bayifiteho ku bubiko bwa YouTube Music. Hashyizweho uburyo, aho uwari usanzwe afite indirimbo ze yashyize kuri Google Play Music azajya yinjiramo akabona ahantu hamusaba kuba yakohereza indirimbo ze kuri YouTube Music. Yaba ibyo yamanuye kuri internet, umuziki, ibyo yakunze cyangwa atakunze n’ibindi bizahita byoherezwa ako kanya kuri YouTube Music, ku buryo ibyo yari asanzwe abona azakomeza kubibona uko byakabaye. Google Play Music ntabwo yigeze ihirwa cyane mu isoko ryo gucuruza no gucuranga umuziki kuko sosiyete Spotify ariyo iza imbere kuko yihariye 36 % by’isoko ryose, igakurikirwa na Apple Music yihariye 18 % mu gihe Google Play Music iza mu myanya y’inyuma kuko yihariye 5 %."
9,umuco,culture,http://www.igihe.com/umuco/article/ibigwi-n-ibirindiro-amateka-n-ibigwi-by-inka-mu-rwanda-igice-cya-mbere,Ibigwi n’ibirindiro: Amateka n’ibigwi by’inka mu Rwanda ( Igice cya mbere)," Muri iki gice tugiye kubavunguriraho gato ku bigwi n’ibirindiro by’amateka  y’ibigwi by’inka mu Rwanda, dore ko utabikuyeho akamanyu nibura gato gato, utashobora kubiva imuzi ngo ubigere imuzingo. Nk’uko tubikesha igitabo “Intwari z’imbanza, zubatse u Rwanda rugahamya igitinyiro’’ cyanditswe n’Umusizi Nsanzabera Jean de Dieu, inzobere ku Muco, ubusizi n’amateka,  tubimburiye ku iyinjira ry’inka  mu Rwanda n’uko zatejwe imbere zikaba urufatiro rukomeye rw’ibintu byinshi mu mateka. Inka ifite ibisekuruza byinshi mu mateka y’Afurika, aho bisaga imyaka 3000. Inka  zahanganywe n’u Rwanda, aho zadukanywe n’Abasangwabutaka b’Abasinga n’Abazigaba ahasaga mu wa 300. Abanyiginya bahasesekaye, bateje imbere cyane ubworozi bw’inka bituma inka zose zo mu gihugu bazitirirwa, aho mu mateka bagira bati “Gihanga niwe wahanze inka n’ingoma’’ . Bikomoye ku kuba Abanyiginya aribo bahaye intera ndende n’urwego rw’ikirenga ubworozi bw’inka, ziba nyinshi mu gihugu. Inka yahawe intera iyingayinga iy’umuntu. Aho mu Bucurabwenge bw’inka, bagiraga bati “Inka ni imfura, kuko upfa ikakurerera, wabumbira ( wabura amashereka) ikakugoboka, ikakurwanyiriza indwara z’ibyorezo n’ubujyahabi”. Inka niyo yarangaga ubukire, Inka niyo yari ipfundo ry’ubuhake nk’akazi ko hambere, Intwari yo ku rugamba yagororerwaga inka, Inka yungaga inshuti, Inka yahuzaga inshuti  (abahanaga inka, babaga babaye inshuti ), Inka bayikwaga umugeni nk’ikimenyetso cy’uburere bwiza. Mu Kinyejana cya Munani nyuma ya Yezu, ni ukuvuga ahasaga mu wa 700, nibwo hadutse  ishyanga rishya mu Rwanda, ari ryo ryaje kuvamo umuryango mugari w’Abanyiginya, baza n’ubundi, bagowe n’iyimukayimuka ryabo n’umutungo wabo urangajwe imbere n’inka bagendaga bashakira inzuri zitoshye kandi ngari. Mu gusesekara mu Rwanda,  binjiriye bwa mbere mu Gihugu cy’u Rweya rw’u Mubali ( mu mirenge ya Murundi na Mwili yo mu Karere ka Kayonza na Rwimbogo yo mu Karere ka Gatsibo).  Kuko ubutaka bubereye ubworozi bw’inka zabo bari babugezeho, bishimiye umukenke w’Iburasirazuba bw’u Rwanda, ugaragiwe n’ubutohe bw’umurambi w’ubutaka bwiganjemo icyogogo cy’uruzi rw’Akagera, ibiyaga bya Rwanyakiziga, Nasho, Ihema n’ibindi. Imyaka isaga 300(700-1091), umuryango mugari w’Abanyiginya wamaze mu busembere mu ngoma y’u Rweya rw’Abazigaba, nta kindi cyera cyangwa se cyirabura bakoze, usibye guteza imbere ubworozi bw’inka, bakora ubugenge n’ubuhanga bwo kuzibangurira kugira ngo zirusheho kororoka, maze nazo zirabakundira ziroroka karahava!! Aha akaba ari naho, bakuye umwihariko w’inka zitirirwa u Rwanda z’Inyambo  aribyo bivuga “Itungo ry’intoranywa’’. Imisozi yose bacumbikiwemo, yari yiganjemo inzuri z’inka, aho gutura ari hato, ku buryo aribo ba mbere bateje imbere gutura mu nsisiro mu rwego rwo kurinda akajagari mu miturire byari kugabanya ingano y’inzuri z’inka zabo. Mu misozi batuyemo myinshi kuri ubu  ibarizwa mu Karere ka Gatsibo ¾ byayo  byari inzuri z’inka. Muri yo twavuga Imisozi ya Nyagihanga, Rugarama, Ngarama, Kabarore, Gitoki, Gatsibo na Kageyo Imisozi batuyemo muri ibyo bihe, ari nayo baremyemo insisiro, ni mu mu Murenge wa Remera na Muhura yo mu Karere ka Gatsibo. Uko imyaka yashiraga indi igataha, niko Abanyiginya barushagaho guteza imbere ubworozi bw’inka, ari nako butuma bagira ijambo ry’icyizerabuhake mu Rweya, kugeza ubwo byabahesheje ijambo mu nzu y’ubwami bwabo, banashakamo abagore b’ibikomangoma. Muri bo twavuga nka Nyirarukangaga rwa Nyamigezi ya Kabeja, washatswe na Kazi ka Kizira, bakabyarana Gihanga. Abanyiginya bakomeje kugwiza ubutunzi bw’inka, amashyo n’amagana, bibaha imbaraga n’icyubahiro cy’ikirenga, kugeza ubwo ibwami batangiye kubakeka amababa ko bashobora kuzabambura ingoma, ari nabwo Gihanga yabimenyaga agashyira nzira akabahunga ajya guhanga igihugu cye mu bisigara by’ubutaka Abasangwabutaka banennye, akabuhangaho igihugu cy’i Gasabo. Gihanga, akimara guhanga Gasabo, Umuryango mugari w’Abanyiginya akomokamo akawukura mu busembere mu ngoma y’u Rweya, yashyizeho igenamigambi  ryeruye rishingiye ku nka mu kubaka igihugu cye. Inka ihabwa umwanya ukomeye mu buzima bwose bw’igihugu, aho yifashishwaga muri Politiki z’igihugu zitandukanye nko mu Bubanyi n’amahanga, mu kubaka ubukungu bw’igihugu, mu mutekano no mu ntambara zo kwigarurira amahanga, mu mibereho myiza y’abaturage, mu mibanire n’ubumwe bw’abenegihugu n’ibindi. Inka yayishyize mu igamigambi ry’ ububanyi n’amahanga n’ubutwererane n’abami b’ibindi bihugu bituranyi by’u Rwanda ku buryo yagombaga guhuza u Rwanda n’ibihugu by’inshuti kandi ikagabirwa abami b’ ibihugu byanga u Rwanda, bityo bikagabanya urwango, ubundi rukabasha gukora ibikorwa by’iterambere rwifuza. Inka yabaye inkingi ya mwamba yo kurwanya umwanzi w’imbere mu gihugu. Umwanzi w’imbere mu gihugu, burya ni ubukene. Iyo umunyarwanda atakennye, nta nabi agira, kandi umwanzi wo hanze y’igihugu ntiyabona aho yinjirira, kuko uwakamubereye icyitso wo mu gihugu hagati, baba baramugushije ruhabo. Nuko Gihanga, agena gahunda zo kugabira abaturage inka ku buntu, kugira ngo biteze imbere, ubundi amahoro ahinde mu miryango yabo. Inka yashyizwe mu rwego rwo gufasha igihugu mu kugera ku mutekano n’intwaro yo guhashya amahanga adakunda u Rwanda. Niho Gihanga, yahereyeho ashyiraho gahunda yo kugabira inka Ingabo zose z’igihugu, kugira ngo zirusheho kwitabira intambara zo kwivuna abanzi, no kugira imbaduko ku rugamba rwo kwagura igihugu. Inka yafatiweho umurongo mugari wo kwigarurira imitima y’abaturage b’ibindi bihugu u Rwanda rwashakaga kwigarurira. Aho buri muturage u Rwanda rwabaga rwanyaze mu bitero byo kurwagura, yahabwaga inka nyinshi zo korora zikamufasha kwikura mu bukene, bityo akinjira muri Paradizo nshya y’igihugu cy’u Rwanda, irimo amata n’ubuki, umutima akawukura kuri gakondo y’iwabo, akaganza  i Rwanda. Gahunda yo kugabira abaturage b’ibindi bihugu banyazwe n’u Rwanda, yatumye benshi mu baturage batoroka ibihugu byabo, biyizira mu Rwanda, bahabwa inka zo korora, ubundi batangira gutanga amakuru y’imbamutima y’uburyo u Rwanda ruzigarurira ibihugu bakomokamo. Ubukungu bw’ibihugu mu bihe byo hambere, bwari abaturage ku isonga, ubundi butunzi bugakurikiraho, ari nayo mpamvu u Rwanda, rwihatiye kwigarurira abaturage b’ibindi bihugu, rwifashishije inka."
2,imikino,sport,http://muhabura.rw/amakuru/sport/article/messi-suarez-na-neymar-jr-ni-abanyabugeni-arsene-wenger,"Messi, Suarez na Neymar.Jr  ni abanyabugeni –""Arsene Wenger"""," Mu mukino wo kwishyura wa 1/8 ya UEFA Champions league, Arsenal yongeye gutsindwa na FC Barcelona ibitego 3-1. Bitatu bya Barca byatsinzwe na Neymar, Suarez na Messi maze Wenger ati aba ni abanyabugeni kudutsinda si igitangaza. Kimwe cya Arsenal cyatsinzwe na Mohame EL neny. Igiteranyo cy’ibitego ni 5-1.  Ibi ariko nta gikuba ngo byagateje ku bakunzi ba Arsenal kuko nta kipe aba basore ba Barca batatsinda. Kuri ubu aba basore MSN bamaze gutsina ibitego 108 mu gihe Arsenal yose imaze gutsinda 98 muri iyi season.
Mu maakipe 8 asigaye harimo imwe yi mu Bwongereza ariyo Manchester City.  Nayo ibikesha gutombora neza, Dynamo Kiev. Kimwe no muri Europa haraza gusigaramo imwe iza kurokoka hagati ya Man U na Liverpool,  kuko ni inzozi ko Totnham yaza kwishyura Dortmund ibitego 3. Ibi biza bishimangira ko mu gihugu cy’ubwongereza n’ubwo baryoshya shampiyona, amakipe  yaho araciriritse. Urwego Man.U iriho ni narwo Stoke City iriho. Yego ni uburyohe iwabo ariko ni ikimwaro ku ruhando mpuzamahanga kuko zose nta nimwe ishobora kwigaragaza hanze. Ibi byanagarutsweho n’uwabiciye bigacika Rio Ferdinand ubwo yavugaga ko amakipe yo mu Bwongereza nta bakinnyi bo ku rwego mpuzamahanga afite. Ati “Barca ifite Messi, Suarez na Neymar, Real ifite Bale, Benzema na Christiano, PSG ifite Di Maria Na Ibrahimovic ,Bayern ikagira  Lewandowisk Roben na Muller. Ubu twe dufite nde na nde ?” Amakipe 8 yageze muri kimwe cya kane ni  Real Madrid, Barcelona na Atletico Madrid (Esipanye), Buyern Munich na Wolfsburg (Ubudage), Paris Saint Germain (Ubufaransa), Benefica Lisbon (Portugali) na Manchester City yo mu Bwongereza. Kuri uyu wa 18 nibwo tuza kumenya uko amakipe azahura muri 1/4 Yanditswe na Rukundo Xaver/Muhabura.rw"
1,politiki,politic,http://www.igihe.com/diaspora/article/icyo-amb-dr-ngarambe-yavuze-nyuma-yo-gutanga-impapuro-zo-guhagararira-u-rwanda,Icyo Amb.  Dr Ngarambe yavuze nyuma yo gutanga impapuro zo guhagararira u Rwanda mu Bufaransa," Ku wa 10 Ukuboza 2019 nibwo Ambasaderi Ngarambe yashyikirije Perezida w’u Bufaransa, Emmanuel Macron, impapuro zimwemerera guhagararira u Rwanda muri icyo gihugu. Ambasaderi Dr. Ngarambe yashyikirije Perezida Macron impapuro zimuhesha ububasha bwo guhagararira Repubulika y’ u Rwanda i Paris mu muhango wabereye mu Ngoro y’Ibiro Bikuru bya Perezida bizwi nka Elysée. Nyuma yo kunyura imbere y’itsinda ry’abasirikare bashinzwe kurinda ubusugire bwa Repuburika biyerekana bavuza akarumbeti, Ambasaderi Ngarambe n’Umunyamabanga wa mbere muri Ambasade y’u Rwanda i Paris, Muneza Yves bakiriwe na Komanda w’Ingoro ya Perezidansi n’ushinzwe kwakira abantu [Protocol]. Perezida Macron yakiriye icya rimwe abambasaderi b’ibihugu 33 batanze impapuro zo guhagararira ibihugu byabo mu Bufaransa. Nyuma y’ijambo rye, Perezida Macron yakiriye impapuro z’ambasaderi bahagarariye ibihugu byabo, bakurikiranye bitewe n’uko bageze ku butaka bw’u Bufaransa. Amb.  Ngarambe kimwe na bagenzi be na we yaganiriye na Perezida Macron nyuma yo gutanga impapuro zimuhesha ububasha bwo guhagararira u Rwanda mu Bufaransa. Mu kiganiro na IGIHE, Amb. Ngarambe yavuze ko gutanga impapuro zimwemerera guhagararira u Rwanda mu Bufaransa ari intangiriro yo gusohoza ubutumwa. Yagize ati ‘‘Ni intangiriro nyakuri y’urugendo rwo gusohoza ubutumwa nahawe n’umukuru w’igihugu. Uru rugendo ndutangiranye icyizere gishingiye ku bushishozi, ubushake no kwizerana abakuru b’ibihugu bakomeje kugaragaza.’’ Yakomeje avuga ko “Njyendeye kuri byinshi bimaze kugerwaho mu butwererane no gushyigikirana cyane cyane mu myaka ya vuba, umugambi no kubakira ku byagezweho, kugendera ku mabwiriza n’inama z’ubuyobozi bukuru bw’igihugu ni byo  bizanshoboza gutanga umuganda mu kunoza, guteza imbere no kubyaza umusaruro umubano hagati y’ibihugu byacu byombi.’’ Dr. François-Xavier Ngarambe yahawe kandi inshingano zo kuzahagararira u Rwanda mu Butaliyani, Espagne na Monaco. Azanahagararira bihoraho inyungu z’u Rwanda mu miryango mpuzamahanga irimo uw’Ibihugu bivuga Igifaransa (OIF); Ishami ry’Umuryango w’Abibumbye ryita ku Burezi, Ubumenyi n’Umuco (UNESCO); Umuryango uharanira Ubufatanye mu Bukungu n’Iterambere (OECD), Ishami rya Loni ryita ku Buhinzi n’Ibiribwa ku Isi (FAO), Ikigega Mpuzamahanga cy’Iterambere ry’Ubuhinzi (IFAD), Ishami rya Loni ryita ku Biribwa (WFP) n’Umuryango Mpuzamahanga w’Ubukerarugendo (WTO). Muri Gicurasi nibwo u Bufaransa bwasohoye iteka rya Perezida wa Repubulika n° 2019-435 ryo ku wa 13 Gicurasi 2019, rigena ko kuwa 7 Mata, ari itariki ngarukamwaka yo kwibuka Jenoside yakorewe Abatutsi. Ingingo ya Mbere y’iri teka ivuga ko ‘Itariki ngarukamwaka yo kwibuka Jenoside yakorewe Abatutsi ni 7 Mata’. Ingingo ya Kabiri ivuga ko ‘Buri mwaka kuri iyi tariki, ibikorwa byo kwibuka bizajya bitegurwa i Paris. Ibikorwa nk’ibi kandi bishobora gutegurwa kandi muri buri ntara bigizwemo uruhare n’umuyobozi wayo [Perefe]’. Ingingo ya Gatatu yaryo ivuga ko Minisitiri w’Intebe afite inshingano zo gushyira mu bikorwa iri teka, rizasohoka mu igazeti ya leta ya Repubulika y’u Bufaransa. U Bufaransa kandi bwanashyigikiye kandidatire ya Louise Mushikiwabo ubwo yiyamamarizaga kuyobora Umuryango w’Ibihugu bikoresha Igifaransa, OIF, umwanya yatorewe ahigitse Michaëlle Jean mu Ukwakira 2018. Muri Gicurasi 2018, Perezida Kagame yasuye u Bufaransa anagirana ibiganiro na Emmanuel Macron ku birebana n’ubucuruzi, ishoramari, ikoranabuhanga, ubuzima n’umubano hagati y’ibihugu byombi. Mu bindi bimenyetso biheruka bigaragaza ubushake bw’u Bufaransa, harimo ubwo muri Mata 2019, Perezida Macron yatangazaga ko agiye kongerera imbaraga urwego rw’ubutabera mu gukurikirana abagize uruhare muri Jenoside yakorewe Abatutsi mu 1994, hakanashyirwaho Komisiyo y’abahanga mu mateka, iziga ku ruhare rw’u Bufaransa muri Jenoside yakorewe Abatutsi. Muri Nyakanga 2019 u Bufaransa bwohereje i Kigali umuyobozi mushya w’ibikorwa bya Ambasade, Jérémie Blin, umugabo ufite ubunararibonye mu bijyanye na politiki ufite ibigwi nk’umudipolomate. [email protected]"
4,ubuzima,health,http://www.igihe.com/ubuzima/coronavirus/article/abanduye-coronavirus-mu-rwanda-biyongereyeho-3-baba-349-abayikize-baguma-kuri,"Abanduye Coronavirus mu Rwanda biyongereyeho 3 baba 349, abayikize baguma kuri 245"," Muri iyi minsi abarwayi ba Coronavirus bari gutahurwa ni abiganjemo abashoferi b’amakamyo yambukiranya imipaka n’abo bakorana. Itangazo rya Minisiteri y’Ubuzima ryo kuri uyu wa 28 Gicurasi 2020 rivuga ko ""abarwayi bashya bose bahise bashyirwa mu kato bakihagera.’’ Umurwayi wa mbere wa COVID-19 iterwa n’agakoko ka Coronavirus yabonetse mu Rwanda ku wa 14 Werurwe 2020. Kuva icyo gihe abantu 349 bamaze kwandura mu gihe 245 basezerewe mu bitaro nyuma yo gukira. Abantu 104 ni bo bari kwitabwaho mu bitaro byagenewe gushyirwamo abasanganywe Coronavirus. Ibimenyetso bya Coronavirus birimo inkorora, ibicurane, guhumeka bigoranye n’umuriro. Yandura binyuze mu matembabuzi aturuka mu myanya y’ubuhumekero. Abaturarwanda basabwa gukomeza kubahiriza amabwiriza ya Leta hitabwa cyane cyane ku gukaraba intoki kenshi n’amazi n’isabune, kwambara udupfukamunwa n’amazuru mu gihe umuntu avuye mu rugo cyangwa ahuye n’abantu benshi. Ibimenyetso bya Coronavirus birimo inkorora, ibicurane, guhumeka bigoranye n’umuriro. Yandura binyuze mu matembabuzi aturuka mu myanya y’ubuhumekero. Coronavirus yagaragaye bwa mbere mu Mujyi wa Wuhan mu Bushinwa mu Ukuboza 2019; kuri ubu 5 858 573 bamaze kuyandura ku Isi yose, barimo 359 991 yahitanye na 2 540 838 bamaze kuyikira."
12,ibidukikije,environment,http://www.igihe.com/ibidukikije/article/ibyo-wamenya-ku-ishyamba-rihingwamo-imiti-mu-rwanda-rigasarurirwa-muri-congo,Ibyo wamenya ku ishyamba rihingwamo imiti mu Rwanda rigasarurirwa muri Congo," Ikigo gishinzwe amazi n’amashyamba (RWFA) kigaragaza ko mu mashyamba igihugu gifite ateye ku buso busaga 28% by’ubutaka bwose, 68% ari ay’abaturage, 27% ari aya Leta, amashyamba acungwa n’Uturere angana na 2% n’aya sosiyete sivile angana na 3%. Muri ayo y’abaturage habarurwamo ishyamba riherereye mu Karere ka Rusizi mu Ntara y’Uburengerazuba, mu nkengero z’ikiyaga cya Kivu, ryihariye guhingwamo ibiti bitunganywamo imiti ariko rigasarurirwa muri Repubulika iharanira Demokarasi ya Congo (RDC). Umuyobozi wa koperative y’abakorera ubukerarugendo bushingiye ku burobyi mu kiyaga cya Kivu bo mu Murenge wa Gihundwe (Abagi), Nzeyimana Phenias, yabwiye IGIHE ko kuva cyera abona iryo shyamba risarurwamo ibitunganywamo imiti bigapakirwa ubwato bikajyanwa muri RDC. Ati “Bahaguze cyera bateramo ibinini, birera bagasarura bagatera n’ibindi kuko ni ubutaka bunini bujya kungana nk’Utugari nka tubiri. Bahingamo ibihingwa byitwa Quinquina bahonda bakabikuraho ibihu, bakabijyana mu ruganda kubikoramo imiti.” Nzeyimana yasobanuye bishoboka ko abazungu bene ryo baba baratangiye kurikoresha ku mwaduko w’abazungu mu Rwanda. Ati “Pharmakina [Sosiyete y’Abadage ihinga ikanatunganya quinquina] ifite ubutaka bunini ihingaho mu Rwanda, i Bukavu na Uvila muri RDC..Icyo bakora, bahinga bakanatunganya imiti irimo za quinine [wamamaye mu kuvura malaria]”. Uyu mugabo asobanura ko cyera hahoze ari ubutaka bw’abaturage abo bazungu babugurira n’abaturage babaha umunyu n’ibindi batangira kububyaza umusaruro. Ati “Baraguze, bafite n’ibyangombwa, bivuze ko banatanga imisoro ya buri kwezi. Uyu munsi abakozi barikoramo n’ababacunga ni abanyarwanda..Bimeze nk’ibihuru ariko winjiyemo ni ahantu heza usanga biteye ku murongo.” Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yabwiye IGIHE ko iryo shyamba ari umtungo w’Umudege witwa ‘Gebber Horst’ yahawe na Leta y’u Rwanda ku wa 1 Nzeri 1970. Uyu mugabo [Gebber] uri no mu bashinze Pharmakina, ngo ubwo hatangiraga gahunda yo kubarura ubutaka kuri bene bwo, ku wa 21 Gicurasi 2014 yongeye guhabwa ibyangombwa by’ubwo butaka busaga hegitari 180. Igice kimwe cy’iryo shyamba kiri mu Murenge wa Nkanka, Akagari ka Ngazi kikangana na hegitari 149, ikindi kiri mu Murenge wa Gihundwe, Akagari ka Gihaya rifite hegitari 28 naho irindi rifite hegitari 3.1 riherere mu Murenge wa Gihundwe, Akagari ka Kagara. Ngabonziza ati “Umwihariko w’aya mashyamba ni uko yatewe afitiwe gahunda yo kubyazwa umusaruro, bivugwa ko yaba avamo imiti. Yarabikoze ariko akanabikorera mu gihugu cya RDC duturanye.” Ngabonziza yasobanuye ko bizwi ko abibyaza uwo musaruro ariko adasarura amashyamba mu buryo bwo kuyatema ngo ayajyane muri RDC cyangwa ahandi. Ati “Afite uko asarura ariko ishyamba rihora rihari nta biti atema, ntabwo byangiza ibidukikije, ntibihungabanya ubuso buteyeho amashyamba. Ikindi ntekereza kandi nzi ni uko akomeza kugira akamaro gasanzwe ko kugabanya imyuka mibi yangiza ikirere, gutanga imvura.” Nubwo Pharmakina itagaragaza ingano ya Quinquina isarura kuri ubwo butaka bwo mu Rwnada, urubuga rwayo rugaragaza ko 60% by’umusaruro bikorwamo imiti ivura malaria ucuruzwa mu bihugu birimo n’u Rwanda. Urwego rw’amashyamba by’umwihariko aya Leta arimo kwegurirwa abikorera, mu 2017 rwinjije miliyari zisaga 67Frw, bikaba biteganyijwe ko nyuma yo kuyegurira abikorera azinjiza asaga miliyari 200Frw ku mwaka."
5,imyidagaduro,entertainment,http://muhabura.rw/amakuru/imyidagaduro/article/birabaye-ya-danny-vumbi-yabikoze-imbere-y-igikuba-ya-pacy,"Birabaye ya Danny Vumbi yabikoze imbere y’Igikuba ya Pacy, Isi Ya Muzika Top10"," 10.Complete me By Bruce Melody 9. Ubuzima by Wing Man Lion’s G Musicz Woodland Musicz Empire 8.  Just a Dance by Yvan Buravan 7.  4 Real by Action Boys 6  Ikiryabarezi by Amag The Black 5. Impinduka by The  Future men 4. Ikimenyetso by Double Face 3. Mumumpere amashyi by Pasher ft Eric Mucyo 2. Igikuba by Ada Paccy 1.Birabaye by Danny Vumbi Ni iyihe wumva yagarukamo ubutaha, ku mwanya wa kangahe, ni iyihe wumva twakongeramo? Igitekerezo cyawe ni ingezi mu guteza imbere abahanzi bakizamuka. Yanditswe na Lucky van Rukundo/Muhabura.rw"
8,ubukerarugendo,tourism,http://www.igihe.com/ubukerarugendo/article/uganda-umunyamerikakazi-n-umukozi-uyobora-ba-mukerarugendo-bashimutiwe-muri,Umunyamerikakazi n’umukozi uyobora ba mukerarugendo bashimutiwe muri pariki muri Uganda," Polisi ivuga ko byabaye kuri uyu wa Kabiri hagati ya saa kumi n’ebyiri na saa moya z’ijoro, muri iyi pariki ikora ku mupaka wa Repubulila ya Demokarasi ya Congo, RDC. Iti “Abo bitwaje intwaro bafatiye imbunda kuri aba ba mukerarugendo, bafata babiri muri bane barabajyana. Barimo umugore Kimbley Sue Endecott w’imyaka 35 n’umushoferi Jean Paul.” Ngo bagendaga mu modoka zitwara ba mukerarugendo, ariko nyuma yo gushimuta babiri, ababikoze basize imodoka aho ariko batwara imfunguzo zayo. Abasigaye bahise bitabaza ubuyobozi bwa pariki burabafasha, ndetse ngo bameze neza. Polisi ivuga ko ambasade ya Amerika i Kampala yahise imenyeshwa ibibaye, isaba ko hakorwa ibishoboka byose bakarekurwa. Yakomeje iti “Ababashimuse, bifashishije telefoni yabo basabye guhabwa 500 000$. Turakeka ko gushaka aya mafaranga ari byo byatumye bakora ibi.” Inzego z’umutekano zahise zigota inzira zose zisohoka muri Uganda zinjira muri RDC. Polisi yavuze ko iki gikorwa kidasanzwe kuko iyi pariki imaze igihe itekanye, ku buryo abateganya kuyisura mu minsi ya vuba badakwiye gucika intege. Mu mwaka ushize ubukerarugendo muri pariki zihana imbibi na RDC bwahagaritswe nyuma y’uko ba mukerarugendo babiri b’Abongereza n’umushoferi bashimuswe, bakarekurwa nyuma y’iminsi ibiri."
1,politiki,politic,http://www.igihe.com/politiki/article/burundi-gen-ndayishimiye-watorewe-guhagararira-cndd-fdd-mu-matora-ni-muntu-ki,Ibyo wamenya kuri Gen Ndayishimiye ugiye guhagararira CNDD-FDD mu matora y’Umukuru w’Igihugu mu Burundi," Inteko idasanzwe y’ishyaka riri ku butegetsi mu Burundi, CNDD-FDD yateranye kuri iki Cyumweru, yatoreye Général Evariste Ndayishimiye guhagararira iryo shyaka mu matora ya Perezida azaba muri Gicurasi uyu mwaka. Ndayishimiye ni umwe mu bari bamaze iminsi bahabwa amahirwe yo gusimbura Pierre Nkurunziza wayoboraga u Burundi guhera mu 2015. Gen Ndayishimiye ni umwe mu barwanashyaka b’imena ba CNDD-FDD, kandi yagiye ahabwa imyanya itandukanye mu gisirikare cy’u Burundi no muri Guverinoma. Hari abavuga ko Ndayishimiye ari umwe mu nkoramutima za Nkurunziza , akaba inshuti ya hafi ya Minisitiri w’Umutekano, Allain Guillaume Bunyoni, ufatwa nk’ukomeye mu Burundi. Ni umugabo utarakunze kugaragara kenshi mu ruhame ari nayo mpamvu hari benshi mu baturage bamufata nk’udafite ubusembwa mu bibazo bimaze iminsi biyogoza u Burundi. Ndayishimiye uzwi nka Neva, yavukiye mu ntara ya Gitega muri Komini Giheta mu 1968. Yabanje kwiga amategeko muri Kaminuza y’u Burundi kugeza mu 1995 ubwo habaga ubwicanyi muri iyo kaminuza bwibasiye abanyeshuri b’Abahutu agahunga. Uyu mugabo w’imyaka 52, ni umwe mu ba mbere binjiye mu gisirikare cy’ishyaka CNDD-FDD ubwo bari bakiri inyeshyamba. Yayoboye ibitero bitandukanye mu ntambara yari igamije gufata ubutegetsi mu myaka ya za 2000. Nyuma y’amasezerano yo guhagarika intambara yasinywe mu 2003, yagiye mu myanya itandukanye irimo kuba Minisitiri w’Umutekano, Umuyobozi ushinzwe guhuza ibikorwa bya gisirikare n’ibya gisivile mu biro by’umukuru w’igihugu. Yabaye kandi Umuyobozi Mukuru wa SOBUGEA, sosiyete ishinzwe ubwikorezi bwo mu kirere. Guhera muri Kanama 2016, Ndayishimiye yatorewe kuba Umunyamabanga Mukuru wa CNDD-FDD. Kimwe mu bivugwa kuba byatumye abarwanashyaka ba CNDD-FDD bamuhitamo, ni uko ari umwe mu bantu bafite ubunararibonye kandi bakuriye mu ishyaka. Ni umuntu wakoze imirimo itandukanye ya gisirikare, azi ibijyanye n’imiyoborere kuko yakoze muri Minisiteri y’umutekano no mu biro by’umukuru w’igihugu, imikorere yaho arayizi neza. Azwi kandi ku rwego rw’akarere kuko ni we wari uhagarariye Guverinoma y’u Burundi mu itsinda ryo gukurikirana ishyirwa mu bikorwa ry’amasezerano yo guhagarika imirwano yasinywe hagati y’u Burundi n’umutwe wa FNL Palipehutu. Bivugwa ko afitanye kandi umubano wihariye na Leta ya Tanzania, imwe mu nshuti z’akadasohoka z’ishyaka CNDD-FDD. Nta byaha ashinjwa haba mu Burundi no ku rwego mpuzamahanga, ahubwo afatwa nk’umuntu wumva ibibazo kandi wicisha bugufi ari nabyo bimugira ukunzwe cyane mu baturage. Ikindi Gen. Ndayishimiye ashimwa n’abamuzi kuba ari intyoza mu mbwirwaruhame, ndetse akagira akarimi kazi kureshya abaturage no guhosha uburakari ahari amakimbirane. By’umwihariko, Gen. Ndayishimiye ni inshuti y’akadasohoka ya Nkurunziza, aho bivugwa ko nta kintu na kimwe gikorwa mu Burundi atakizi, haba mbere y’uko ajya mu buyobozi bw’ishyaka ndetse na nyuma yaho. Ni umuhanga kandi mu gukorera ibikorwa bye mu rwihisho ntashake kwigaragaza, ku buryo kumenya imikorere n’imitekerereze ye ngo bigoye. Icyakora, Ndayishimiye ngo ntashyigikiwe n’abasirikare bakuru bose, cyane cyane abavuka mu bice byo mu Burengerazuba bw’Igihugu nkuko bivugwa n’ab’imbere mu ishyaka. Ikindi ngo ni umuntu ugira umujinya vuba. Nubwo bimeze gutyo, byitezwe ko Ndayishimiye ashobora gutsinda amatora ya Perezida kubera ko ishyaka CNDD-FDD rifite abayoboke benshi mu gihugu kandi akaba ari naryo risa n’iriyoboye inzego hafi ya zose z’ubutegetsi. Ikindi nuko amashyaka atavuga rumwe na Leta ari imbere mu gihugu asa n’adafite imbaraga nyinshi zakangaranya CNDD-FDD, amwe akaba yaranacitsemo ibice. Scènes d’allégresse en @MairieBuja aussi pour célébrer le bon choix des congressistes à @Gitega qui ont désigné @e_ndayishimiye pour qu’il soit leur Candidat à la Présidentielle de mai 2020 au #Burundi.#Tsinda2020 pic.twitter.com/6tE8IyIRm8 — Cndd Fdd (@CnddFdd) January 26, 2020 #Burundi: Innombrable foule de #Bagumyabanga dans les rues de @KirundoProvince à la proclamation des résultats du Congrès à @Gitega. Ils aiment @e_ndayishimiye, le Candidat du @CnddFdd à la Présidentielle de mai 2020.#Tsinda2020 pic.twitter.com/zMzQu48Vnm — Cndd Fdd (@CnddFdd) January 26, 2020 A @makambaProvince allégresse à la proclamation du Candidat choisi par le Congrès du @CnddFdd à @Gitega, Gen. @e_ndayishimiye, actuel Secrétaire Général du Parti.#Tsinda2020 #Burundi pic.twitter.com/mTDxhW4rZ4 — Cndd Fdd (@CnddFdd) January 26, 2020 Les membres du Parti @CnddFdd à @MuyingaProvince sortent des maisons et marchent en scandant des slogans du Parti, se félicitant pour le bon choix pour la Présidentielle de 2020 au #Burundi, Gen. @e_ndayishimiye.#Tsinda2020 pic.twitter.com/sX9xeseJFT — Cndd Fdd (@CnddFdd) January 26, 2020"
8,ubukerarugendo,tourism,http://www.igihe.com/ubukerarugendo/article/mu-itongo-kwa-richard-kandt-igicumbi-cy-ubushakashatsi-icumbi-ry-abamisiyoneri,"Mu itongo kwa Richard Kandt! Igicumbi cy’ubushakashatsi, icumbi ry’abamisiyoneri ryasinyiwemo amasezerano akomeye (Amafoto)"," Nyuma yo kuzenguruka u Rwanda umwaka wose, yaje kwiyemeza kubaka inzu y’ibyatsi yo kubamo i Shangi, aho yakorega ubushakashatsi, akayakiriramo n’abashyitsi barimo umumisiyoneri wa mbere wanahasomeye misa yabaye iya mbere y’abazungu. Uru rugo rwasinyiwemo n’amasezerano akomeye aho Ababiligi bifuzaga ko umupaka wa Congo unyuzwa mu ishyamba rya Nyungwe, icyari Cyangugu cyose kibaka umutungo wa RDC. Uru rugo ruherereye mu Karere ka Nyamasheke mu Murenge wa Shangi, Kandt, yaje kuruvamo ajya kuba i Kigali mu 1907, ubwo yagirwaga Rezida w’u Rwanda. Kuwa 7-10 Kanama 2019, Umunyamakuru wa IGIHE kimwe n’abafite ibigo bifasha ba mukerarugendo mu Rwanda, basuye ahahoze urugo rwa Kandt, mu rugendo rugamije gutangiza inzira nshya y’ubukerarugendo bushingiye ku muco n’amateka. Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, rwabumburiwe no gusura inkima zo mu birunga Kandt yakozeho ubushakashatsi, rukomereza i Shangi aho yabanje gutura. Uretse ibyo bikorwa bishushanya urugendo rwa Kandt, banasuye ibindi bice nyaburanga byabyazwa umusaruro n’abafasha abakerarugendo birimo ahahoze urugo rw’Umwami Kigeli IV Rwabugiri, ingoro y’ibidukikije i Karongi, ubukerarugendo bushingiye ku burobyi n’ibindi. Aho i Shangi  uyu munsi wahagereranya n’itongo rya Richard Kandt kuko uretse kuba kwinjiramo bigoranye, n’iyo nzu bivugwa ko yahubatse utayihabona uretse ibisigazwa by’amateka yayo birimo ibiti by’imbuto, ikawa n’ibindi by’imitako byahatewe mu gihe cy’Abakoloni. Kugera kuri uru rugo uturutse ku muhanda wa Kaburimbo mu Murenge wa Ruharambuga mu gasanteri ka Shangazi, uhabona icyapa kikuyoborayo kikugargariza ko kuhagera ugenda kilometero 10.3. Winjirira mu muhanda w’igitaka ubona ukoze neza ariko uko ugenda usatira aho iyi nzu yari yubatse niko ugera ku bice bidakoze neza. Ku marembo hari icyapa cyashyizweho n’Ikigo gishinzwe ingoro z’igihugu, kigaragaza ko ari kamwe mu duce tubitse amateka dushobora gusurwa n’abakerarugendo. Ukihagera ubona hameze nko mu ishyamba ritarimo ibiti byinshi ariko ibirimo bikuze cyane, bikikijwe n’urugo rufite amarembo yubakishije imbaho ariko rufite akaryango gato gahora gafunze, bigaragara ko hinjirwa na nyiraho cyangwa undi wabanje kubisabira uburenganzira. Ntabwo imodoka wabona uko uyigezamo. Urakomanga ugategereza ko abasore bahakora baza kukubaza ikikugenza bakaguha uburenganzira bwo kujyamo, bivuze ko hari n’ubwo bashobora kubukwima bitewe n’impamvu runaka. Ukinjira, imbere harimo agahanda gafite nka metero ebyiri gakikijwe n’ibiti by’imikindo bivugwa ko byatewe ku ngoma y’Abakoloni. Ugenda nka metero 50 ukagera ku nzu zimaze igihe zubatswe mu 1930, mu gihe u Rwanda rwagenzurwaga n’Ababiligi ariko bigaragara ko mu gihe cyazo zari mu zigezweho. Haruguru yazo aho bivugwa ko Kandt yari yarubatse iyo nzu y’ibyatsi harisanzuye nta kintu giteyemo uretse ibyatsi cyimeza. Gusa hari uruhande ubonamo ikawa bigaragara ko zatewe cyera ariko zidakoreye. Hepfo y’izo nzu ziteye irangi ry’umweru ridaheruka kuvugurwa n’amabati y’ubururu ashaje zirimo na sima, hari umwanya mugari ukikijwe n’ibiti by’inganzamarumbo. Kubera ibimera birimo n’indabo zizikikije bihari, hahora hahereye. Hirya gato, ka gahanda kinjiramo gakikijwe n’imikindo karakomeza kugera ku mazi y’ikiyaga cya Kivu, harimo urugendo nk’urwa metero 800, bivuga ko yari inzira Kandt n’abandi bahabaye banyuragamo bagiye cyangwa bavuye mu bwato. Izo nzu iriho imitako itandukanya ifoto ya Richard Kandt, ay’umwami Yuhi V. Musinga ari kumwe n’umwe mu Badage bari mu Rwanda icyo gihe n’andi asobanura bimwe mu bikorwa byahabere. Ubwo butaka bubarizwamo iryo tongo uyu munsi ntabwo burajya mu maboko ya Leta, ni ah’umuzungu witwa Sett Manfred, Umudage wo mu muryango wa Dr Richard wamuzunguye, ndetse aza kuhagura na Leta mu 1989. Mu itongo ry’aho Kandt yabaga uyu munsi ntabwo inzu y’ibyatsi yabagamo wayihabona. Ni isambu nini bivugwa ho yarengaga hegitari 10 izitije ibiti by’ubwoko butandukanye birimo ibimaze imyaka isaga 100. Dr Kandt yubatse iyi nzu y’ibyatsi iherereye i Shangi, ruguru gato y’ikiyaga cya Kivu ku wa 24 Werurwe 1899, nyuma yo kuvumbura isoko y’uruzi rwa Nile, mu ishyamba rya Nyungwe. Igicumbi cy’ubushakashatsi Umushakashatsi mu kigo cy’igihugu cy’ingoro z’Umurage, Mugabowagahunde Maurice, yavuze ko muri uru rugo ariho Kandt yakoreraga ubushakashatsi butandukanye. Yasobanuye ko ariho yicaraga agakubira mu nyandiko ibintu bitandukanye yabonye bishya birimo ibijyanye n’isoko y’uruzi rwa Nil yabonye mu ishyamba rya Nyungwe, ishusho y’ikiyaga cya Kivu yashushanyije nyuma yo kukizenguruka n’amaguru n’ibindi. Mugabowagahunde  ati “Ubushashatsi bwose yabukoraga ataha hano kugera igihe bamugiriye umuyobozi w’umujyi wa Kigali mu 1907, ajya kubayo.” Yahakiriye abamisiyoneri bahasomera misa ya mbere Mugabowagahunde yavuze ko Abamisiyoneri binjiye bwa mbere mu Rwanda baturutse i Bujumbura mu Burundi, bakagirwa inama yo kubanza kwiyegereza Richard Kandt wari uhamenyereye. Ati “Abamisiyoneri ba mbere baza baturutse i Bujumbura mu Burundi, bayobowe na Musenyeri Joseph Hirth bamubwiye ko kugira ngo ahite ajya kureba umwami agomba kubanza kuvugana na Kandt wari uhamenyereye, akamubwira uko yabyitwaramo.” Muri icyo gihe Musenyeri Joseph Hirth yari ategereje kugirwa inama na Kandt, we na bagenzi be b’abamisiyoneri basomeye misa ya mbere i Shangi mu rugo rwa Kandt, yitabiriwe n’abaturage bacye. Nyuma Kandt yaje kubagira inama yo kujya gutura i Save muri Butare, hafi y’umwami. Imishyikirano yo kwambura ubutaka u Rwanda Ubwo u Bubiligi bwakolonizaga Congo, u Rwanda rugakolonizwa n’u Budage, mu myaka ya 1900 impande zombi zagiraga igihe zihura zikaganira ku buryo bwo kwigabanya ubutaka. Mugabowagahunde ati “Habereye imishyikirano ikomeye yamaze igihe hagati y’Abadage n’Ababiligi bari muri Congo. Nyuma yaho Ababiligi baje kongera gushaka ko umupaka wimuka, ukava aho u Rwanda rugabanira na Congo, ugaca muri Nyungwe iki gice [Cya Cyangugu] kikajya muri Congo, Richard Kandt arabyanga.” Mugabowagahunde yavuze ko mu nyandiko zitandukanye Kandt yanditse, zisobanura ko yanze ko umupaka wimuka kuko yari agifite impungenge z’uko azabwira Umwami Musinga, ukuntu ibindi bice nko ku Idjwi byagiye ku ruhande rwa Congo. Umuyobozi w’Ingoro z’Umurage w’u Rwanda, Amb Robert Masozera, yavuze ko kumenyekanisha ubukerarugendo bushingiye ku rugendo rwa Kandt ‘atari ugushyigikira ibyo yakoze kuko atari byiza ahubwo aho yageze ari ahantu heza habyazwa umusaruro no kwagura ubukerarugendo bukarenga gushingira ku ngagi na Pariki’."
10,imideri,fashion,http://www.igihe.com/fashion/article/hatangijwe-irushanwa-ry-abafite-impano-zo-kumurika-imideli-mu-bakiri-bato-i,Hatangijwe irushanwa ry’abafite impano zo kumurika imideli mu bakiri bato i Kigali (Amafoto)," CCAP yatangije iki gikorwa ku mugaragaro kuwa 2 Mata 2017 mu birori byabereye ku nyubako y’Umurenge wa Remera binyuze mu irushanwa ryiswe “CCA Style Awards” rigamije guteza imbere urubyiruko rufite impano yo gukora imideli (Fashion Designing) no kuyerekana mu ruhame (Modelling). Rutamu Omar ukuriye CCAP yatangaje ko ibi bikorwa bigamije gutinyura urubyiruko rufite impano. Ati “Twe tugamije guteza imbere urubyiruko kugira ngo rureke kwitinya kandi rugire uruhare mu kubaka igihugu no kugera ku nzozi zabo, muri CCAP twakira impano zose maze duharanira kuziteza imbere.” Irushanwa rya CCA Style Awards ryahuje amatsinda umunani ahatanira gutwara icyo gihembo, yiyerekana imbere y’akanama nkemurampaka; agera kuri atatu niyo  yatoranyijwe  ahabwa amahirwe yo gukomeza mu irushanwa. Abakomeje mu kindi cyiciro barimo Planet Fashion Agency, Young Generation Models Agency na 1000 Hills Agency. Ku nshuro ya mbere, ibi bikorwa byatewe inkunga n’Umurenge wa Remera ndetse na Goshen Finance. Abitabiriye ibi birori basusurukijwe n’umuhanzikazi ukunzwe by’umwihariko mu njyana gakondo Mariya Yohana wari waje gushyigikira urubyiruko."
9,umuco,culture,http://www.igihe.com/umuco/amateka/article/imiryango-yahamije-ubuhangange-mu-mateka-y-u-rwanda-igicumbi-cyo-kwa-rwakagara,Imiryango yahamije ubuhangange mu mateka y’u Rwanda: Igicumbi cyo kwa Rwakagara (Igice cya mbere)," Muri iki gice tugiye kubatekerereza amateka y’igicumbi cy’umuryango mugari ufite inkomoko Kuri Rwakagara rwa Gaga, iki kikaba ari igice gikurikiraho mu bindi bizibanda mu kubatekerereza imbumbe y’imiryango migari yabayemo ibihangange ikanagira n’inzu zikomeye mu mateka y’u Rwanda. Twifashishije ibitabo “Iyororoka ry’Abanyarwanda, inkomoko y’imiryango migari’’ n’icyitwa “Intwari z’imbanza, zubatse u Rwanda rugahamya igitinyiro’’ by’Umusizi Nsanzabera Jean de Dieu, inzobere mu Busizi, umuco n’amateka y’u Rwanda, tugiye kwinjira mu muryango mugari w’abakomoka kwa Rwakagara, mu mavu n’amavuko yawo n’inzu z’ibihangange zawukomotseho. Rwakagara ni umugabo wahamije imyato mu Rwanda, akaba mwene Gaga rya Mutazintare, akaba ari uwo mu muryango mugari w’Abega bo mu nzu y’Abagaga. Ni umwe mu Bega babayeho neza, bagira n’ibikorwa bikomeye mu Rwanda, maze agira n’amavugwa y’ikirenga, akomora ku kuba yarabyaye abana benshi kandi bakaba ibihangange ku ngoma z’abami b’u Rwanda nka Rwabugiri, Rutalindwa, Musinga, Rudahigwa na Ndahindurwa. Rwakagara yabayeho ku ngoma ya Gahindiro, iya Rwogera n’iya Rwabugiri, amateka akaba agaragaza ko ibisigisigi by’abo mu muryango we bikiri no mu buyobozi bwo mu Rwanda rwa vuba aha ubwo aya mateka yandikwaga. Umuryango we wagize ibigwi byinshi no mu mateka ya vuba aha, cyane mu guhangana n’Abakoloni b’Ababiligi no mu ibohorwa ry’u Rwanda. Rwakagara yabaye Umugaba w’Ingabo z’imitwe ibiri y’Uruyange n’Ingeyo, yombi yo ku ngoma ya Yuhi Gahindiro. Yanabaye Umugaba w’Ingabo w’imitwe y’Ingeyo, Abasoni n’Inkotanyi ku ngoma ya Kigeli Rwabugiri. Burya nta mugayo n’ubundi “Amavugwa agira aho avuka n’aho avomwa.’’ Rwakagara yari musaza wa Nyiramavugo Nyiramongi wari umugore wa Gahindiro, aza no kuba Umugabekazi w’umuhungu we Mutara Rwogera. Ni ukuvuga ko yari muramu w’Umwami Yuhi Gahindiro, akaba nyirarume w’Umwami Mutara Rwogera. Rwakagara yakunzwe na mushiki we Nyiramongi, ku buryo yamwinjije mu muryango w’ibwami buhoro buhoro, aza no kureshywa umwe mu bakobwa ba Gahindiro yabyaranye n’undi mugore utari Nyiramavugo aramumushyingira. Urujeni rwa Gahindiro, ni we mugore wa mbere Rwakagara yashatse. Nyuma y’Urujeni, Rwakagara yashatse Nyiramashyongoshyo ya Mukotanyi wo mu muryango mugari w’Abanyiginya mu nzu y’Abaka. Nyiramashyongoshyo yatashye busumbakazi (Gusumbakaza=kurongora umugore umukuye ku mugabo we) kwa Rwakagara kuko yamucyuye amuvanye mu yindi nzu ya Runihangabo biturutse ku Mugabekazi Nyiramavugo Nyiramongi nyina wa Rwogera. Umunsi umwe ngo Nyiramashyongoshyo yarebye Rwakagara maze ngo aravuga ati “Rwakagara ni umutware ubereye ingabo ariko hari icyo abuze ngo abonere rwose”.  Ibi ngo yashakaga kuvuga ko uyu mutware abura imirire myiza dore ko ngo yari ananutse byabuze akagero kandi ari umwana w’ingoma. Nyiramavugo rero ngo yararebye abona nta wundi wamwitaho keretse Nyiramashyongoshyo wari warabashije kubibona, maze ategeka musaza we Rwakagara kumucyura maze babyarana abandi bana biyongera kuri Bicunda yari yarabyaranye na Runihangabo. Urujeni rwa Gahindiro w’Umunyiginya wo mu nzu y’Abaganzu na Nyiramashyongoshyo w’Umunyiginya wo mu nzu y’Abaka, nibo bagore rukumbi amateka agaragaza ko Rwakagara yashatse. Rwakagara n’abagore be Urujeni na Nyiramashyongoshyo n’abandi bagore batandukanye babyaranye abana b’abahungu n’abakobwa. Harimo abahungu bagera kuri 15 n’abakobwa umunani, bose bakaba 23. Abana b’abahungu Rwakagara yabyaranye na Urujeni rwa Gahindiro mushiki wa Rwogera barimo Kabare, Ruhinankiko, Ruhinajoro, Rwibishenga, Cyigenza na Mbanzabigwi. Abahungu yabyaranye na Nyiramashyongoshyo ni Nyamushanja, Giharamagara, Sagatwa, Sebajura, Ryahama, Rwabigwi, Rwandoha, Ntizimira na Birara. Hakaza n’abandi Rwakagara  yabyaranye n’abandi bagore batandukanye. Abana b’abakobwa Rwakagara yabyaye ni Rubera,  Nsekarubera, Shegenya, Shalibabaza, Ilibagiza, Nyirandirikiye, Ikinani, Kanjogera na Nyamashaza. Abana ba Rwakagara bakuze basa nk’aho nabo ari Ibikomangoma by’ibunyiginya  kuko n’ubundi barerewe ibwami, bari ciraha nikubite kubera ko nyirasenge akaba na nyirakuru Nyiramavugo Nyiramongi wari nyiringoma. Mu gukomeza kwinjira cyane mu ngoma y’u Rwanda, abana ba Rwakagara babaye bamwe mu bahangiweho Umutwe w’Ingabo z’Ingangurarugo za Rwabugiri zanabaye umutwe w’umurangangoma we, wari wiganjemo abana b’abatware n’ibihangange byo mu gihugu. Abana ba Rwakagara bari mu Ngabo z’Ingangurarugo muri bo twavuga Birara, Kabare, Ntizimira, Ruhinankiko na Sebajura. Mu bihe by’ingoma ya Kigeli Rwabugiri, benshi mu bahungu ba Rwakagara, bari abagaba b’imitwe y’ingabo itandukanye yafashije Rwabugiri koromya amahanga no kuyagusha ruhabo. Bamwe muri bo twavuga nka: 1.	Nyamushanja watwaraga Umutwe w’Ingabo z’Uruyange 2.	Kabare watwaraga Umutwe w’Ingabo z’Indinda 3.	Ruhinankiko watwaraga Umutwe w’Ingabo z’Abadaraza 4.	Giharamagara watwaraga Umutwe w’Ingabo z’Abasozi n’ Inkotanyi afatanyije na se Rwakagara 5.	Cyigenza watwaraga Umutwe w’Ingabo z’i Nyantango Umuryango wa kwa Rwakagara, ni wo waciye agahigo mu mateka y’u Rwanda, ko guturukwamo n’abagabekazi benshi n’abagore b’ibwami benshi. Mu muryango wa Rwakagara habonetsemo abagabekazi bane n’abagore b’ibwami batatu. Ku ikubitiro, hari abo amateka atugaragariza bakomoka mu muryango wo kwa Rwakagara, babaye abagabekazi n’abamikazi b’ingoma y’u Rwanda. Muri bo twavuga; 1.	Nyiramavugo Nyiramongi wari Mushiki wa Rwakagara, wabaye umugabekazi w’umuhungu we Mutara Rwogera. 2.	Nyirayuhi Kanjogera, umukobwa wa Rwakagara na Nyiramashyongoshyo wabaye Umugabekazi w’abami babiri, Rutalindwa n’umuhungu we Musinga. 3.	Nyiramavugo Kankazi ka Mbanzabigwi bya Rwakagara, wari umwuzukuru wa Rwakagara, wabaye umugabekazi w’umuhungu we Mutara Rudahigwa. 4.	Nyirakigeli Mukashema rya Cyigenza cya Rwakagara, wari umwuzukuru wa Rwakagara, wabaye umugabekazi w’umuhungu we Kigeli Ndahindurwa. 5.	Kagisha ka Cyigenza cya Rwakagara, wari umwuzukuru wa Rwakagara, wabaye umwe mu bagore b’Umwami Yuhi Musinga. 6.	Nyirakabuga ka Cyigenza cya Rwakagara, wari umwuzukuru wa Rwakagara, wabaye umwe mu bagore b’umwami Yuhi Musinga. 7.	Mukaruhinda rwa Rukemanganizi za Ruhinajoro rya Rwakagara, wari umwuzukuruza wa Rwakagara, wabaye umwe mu bagore b’umwami Yuhi Musinga. Ibi nibyo bisekuruza byo mu muryango wo kwa Rwakagara. Reka tube duhiniye aha, mu gice cya kabiri tuzasubukura byimazeyo, tunasesengura birunduye, ubuhangange bw’igicumbi cy’umuryango wa Rwakagara rwa Gaga."
12,ibidukikije,environment,http://www.igihe.com/ibidukikije/article/u-rwanda-rugiye-kugira-inyubako-ya-mbere-muri-afurika-itangiza-ibidukikije,U Rwanda rugiye kugira inyubako ya mbere muri Afurika itangiza ibidukikije," UDL iri mu nzira zo kubaka inyubako y’amagorofa 16 mu Mujyi wa Kigali, izaba yubakanywe ubuhanga n’uburyo butuma itangiza ibidukikije. Iyi nyubako izaba iri mu kibanza gifite ubuso bwa kilometero kare enye mu mujyi rwagati, ahateganye na Hotel des Mille Collines. Ubusanzwe inyubako itangiza ibidukikije ni inyubako haba mu gishushanyo mbonera cyayo, uburyo yubatswe n’imikorere yayo bikorwa mu buryo butagira ingaruka ku bidukikije. By’umwihariko iyo nyubako iba ifite uburyo butuma idakoresha ingufu nyinshi (amashanyarazi menshi), kudakoresha amazi menshi, itohereza mu kirere imyuka myinshi n’ibindi. Inyubako nk’izo kandi ziba zifite uburyo bwo gutunganya imyanda kandi ibikorwa byose bigakorwa mu buryo budahenze, bigaha abayituyemo n’abazayikoresha uburyo bwiza bw’imibereho. Umuyobozi Mukuru w’agateganyo wa UDL, Alice Ntamitondero, yabwiye The New Times dukesha iyi nkuru ko, inyubako zirengera ibidukikije ari zimwe mu zikunzwe na benshi muri iki gihe. Ati “Nk’abubaka inzu, tubona amahirwe menshi mu guhuza imyubakire igezweho n’uburyo burengera ibidukikije kuko byagaragaye ko abantu benshi babikunda.Turashaka kuba aba mbere bafite ubwo buziranenge.” Nubwo imirimo yo gutangira kubaka iyo nyubako ikiri mu ntangiriro, Ntamitondero yavuze ko bamaze gutanga isoko ryo gukora igishushanyo mbonera no kubaka iyo nyubako. Ati “Turacyari mu ntangiriro. Twamaze kwakira abahatanira isoko barimo abanyamahanga, turacyasuzuma amapiganwa yabo.” UDL ivuga ko iyo nyubako izaba yuzuye mu gihe cy’imyaka nibura itatu. Iyo nyubako izaba irimo ibiro, amacumbi, aho gukorera imyidagaduro n’amaduka. Iyo nyubako niramuka yuzuye, Ntamitondero avuga ko izaba ariyo nyubako ya mbere yo muri ubwo buryo ku mugabane wa Afurika ifite ibyangombwa byo kuba yubatse mu buryo burengera ibidukikije. Bavuga ko iyo nyubako niyuzura, bizamenyakanisha umujyi wa Kigali n’u Rwanda mu bijyanye n’ubuhanga gushushanya no kubaka inyubako zigezweho. Ishami ry’Umuryango w’Abibumbye ryita ku bidukikije, rivuga ko inyubako zitwara 30 % by’umuriro w’amashanyarazi ukoreshwa ku Isi, zikagira uruhare rwa 28% ku myuka mibi yoherezwa mu kirere. Loni ivuga ko muri Afurika, inyubako zikoresha 56% by’umuriro wose kuri uwo mugabane. Inyubako zitabangamira ibidukikije byagaragajwe ko ari kimwe mu bisubizo byafasha kugabanya iyo mibare."
9,umuco,culture,http://www.igihe.com/umuco/ibitaramo/article/ibyaranze-igitaramo-ndangamuco-i-nyanza-twataramye-amafoto,Ibyaranze igitaramo ndangamuco I Nyanza Twataramye (Amafoto)," “I Nyanza Twataramye” ni igitaramo ngarukamwaka kiba mu ijoro ribanziriza Umunsi mukuru w’Umuganura, kikabera mu Rukari mu Karere ka Nyanza. Icy’uyu mwaka cyabaye ku nshuro ya gatandatu cyatangijwe n’umutambagiro w’abahanzi batandukanye n’abanyabufindo wahereye ahazwi nko ku Bigega ugana mu Rukari. Iki gitaramo cyari cyitabiriwe n’abayobozi batandukanye ku rwego rw’Intara y’Amajyepfo na Minisitiri wa Siporo n’Umuco, Nyirasafari Espérance. Mu byaranze “I Nyanza Twataramye” harimo imbyino, indirimbo gakondo n’indi mikino yitsa ku muco Nyarwanda by’umwihariko ibihe byarangaga Umuganura. Abagize Urugaga rw’Ikinamico berekanye umukino witwa “Ibyiza by’u Rwanda” ukubiyemo ubutumwa butoza Abanyarwanda gukunda umuco wabo birinda gufata ibituruka mu mico mvamahanga bidahwitse nk’imyambarire, imvugo zidahwitse n’ibindi. Itorero Urugangazi ryo mu Rukari ni ryo ryasusurukije abari aho mu mbyino ziryoheye ijisho. Ababeramuco barangajwe imbere na Mushabizi Jean Marie Vianney na bo bakoze mu mirya y’inanga bavuza icyembe n’ibindi bicurangisho gakondo. Mu bandi bitabiriye iyi nkera barimo Ihuriro ry’abakora indirimbo gakondo, “Ishakwe” rihuriyemo Mavenge Soudi, Intore Tuyisenge, Jaba Star, Sofia Nzayisenga baririmbye indirimbo bakoreye umunsi w’umuganura. Hari kandi Danny Vumbi ukunzwe mu ndirimbo ye yise “Abana babi” aho yasusurukije abari aho mu ndirimbo ze zo mu njyana Nyafurika zirimo “Ni Danger” yatumye benshi babyina, bongerwa kwizihirwa.  Usibye abahanzi b’indirimbo hanatumiwe abanyarwenya bari bahagarariwe na Japhet na 5K Etienne bo mu Itsinda rya Daymakers Entertainment. Aba basore bamamaye kubera imvugo yabaye ikimenyabose yiswe ‘Bigomba Guhinduka’ inganzo yabo yo gusetsa yanyuze benshi. Mu butumwa bwabo bikije cyane ku gutanga ubutumwa bukangurira urubyiruko gusigasira umuco gakondo w’abakurambere. “I Nyanza Twataramye” ni igitaramo ngarukamwaka kibera mu Rwanda, kimaze kuba ubukombe kandi gifite umwihariko wo kugaragaza no gusigasira umuco Nyarwanda."
5,imyidagaduro,entertainment,http://muhabura.rw/amakuru/imyidagaduro/article/urutonde-rw-abahanzi-bazitabira-pggss-8-bamenyekanye-bamwe,"Urutonde rw’abahanzi bazitabira PGGSS 8 bamenyekanye,bamwe baribura"," Kuri uyu wa Gatatu tariki ya 14 Werurwe 2018, Abanyamakuru bakora ibijyanye n’imyidagaduro ndetse n’aba DJ; batoye abahanzi icumi bagomba kwitabira irushanwa rya Primus Guma Guma Super Star rigiye kuba ku nshuro ya munani. Primus Guma Guma Super Star ni ryo rushanwa rukumbi rikomeye mu Rwanda, rihuriza hamwe abahanzi bakomeye baba batoranyijwe ku rwego rw’igihugu ndetse bagahabwa umwanya wo kuzenguruka igihugu cyose biyereka abafana. Itora ry’abahanzi bitabiriye irigiye kuba ku nshuro ya munani ryakozwe biciye mu bitangazamakuru aho buri kimwe cyahisemo abahanzi mu byiciro bitanu birimo abaririmba Hip Hop, RnB, Afrobeat, abaririmba mu matsinda ndetse n’icyiciro cy’abagore. Amaburuwa yashyikirijwe Bralirwa ku gicamunsi cyo kuri uyu wa Gatatu, amajwi ahita anatangazwa ku mugaragaro. Mu batowe, nta muhanzi witabiriye iri rushanwa inshuro eshatu zikurikiranya ugaragaramo ndetse uko ari icumi bakoze nibura indirimbo eshatu hagati ya 2016-2018; muri zo ebyiri zifite amashusho. Abahanzi mu njyana ya Hip Hop, Khalfan na Jay C bagaragaye muri iri rushanwa ku nshuro yabo ya mbere; Just Family nayo yongera kurigaragaramo nyuma yo kwisunganya dore ko bari bamwe mu baryitabiriye ubwo ryabaga ku nshuro ya kabiri. Urutonde rw’abahanzi 10 bagiye kwitabira PGGSS8 Hip Hop  . Khalfan 
. Jay C    RnB . Bruce Melody 
. Christopher  Afrobeat . Uncle Austin 
. Mico The Best Amatsinda
 . Active 
. Just Family Ab’igitsina gore .Queen Cha 
.Young Grace Umuhanzi wahize abandi ahabwa igikombe giherekejwe n’ibahasha y’amafaranga 25,000,000; abamuguye mu ntege na bo bahabwa andi mafaranga uhereye kuri miliyoni zirindwi gusubiza hasi. Mu mateka y’u Rwanda nta kindi kigo uretse Bralirwa cyigeze gitegura igikorwa nk’iki gihuza umuhanzi n’abafana be mu ntara zose ndetse akanahabwa umushahara w’amafaranga miliyoni buri kwezi. Iri rushanwa ryatumye benshi bagura imodoka zigezweho abandi bubaka za etage ndetse hari n’abahise binjira mu bucuruzi ku gishoro bavanye muri PGGSS. Primus Guma Guma Super Star imaze imyaka irindwi ibera mu Rwanda kuva muri 2011. Bwa mbere yatwawe na Tom Close, King James (2012), Riderman (2013), Jay Polly (2014), Knowless (2015), Urban Boyz(2016) ndetse na Dream Boyz iheruka kuritwara muri 2017. Yanditswe na Habarurema Djamali"
5,imyidagaduro,entertainment,http://kigalipost.com/Ibi-byamamare-ni-inshuti-magara-AMAFOTO.html,"
Ibi byamamare ni inshuti magara (AMAFOTO)
"," I Hollywood biba bigoye cyane kubona mu bantu barwanira ubukire no kwamamara habonekamo inshuti, nyamara mu buryo butunguranye muri iyi ntambara hagiye haboneka inshuti ndetse zikaba inshuti magara. Muri izi nshuti harimo abamenyanye hanze ya sinema nk’uko hari n’abamenyaniye mu ifatwa rya filime bikarangira babaye inshuti magara. Dore urutonde rwa bamwe mu byamamare b’inshuti z’akadasohoka ndetse magara. Taylor Swift na Selena Gomez

 Aba baririmbyikazi ndetse bakaba n’abakinnyi ba filime, ni bamwe mu bafite amazina akomeye I Hollywood, ariko ntibibabuza kuba inshuti magara. Jennifer Aniston na Courteney Cox


Aba bagore bombi, bamenyanye ubwo bakinaga filime ’Friends’ yanatumye bombi bamenyekana cyane mu ruhando rwa sinema, ariko kandi kuva ubwo, ni inshuti magara. Brad Pitt na George Clooney  


Aba bagabo bahuriye muri filime nyinshi ndetse bagahuza n’urukundo rwa moto, ukwamamara kwabo ntikubabuza kuba inshuti magara. Rihanna na Katy Perry


Aba baririmbyikazi bombi bafite amazina akomeye muri muzika mpuzamahanga, ni inshuti magara. Sandra Bullock na Ryan Reynolds


Sandra na Ryan bamenyanye ubwo bahuriraga muri filime ’La proposition’ mu mwaka wa 2008, guhera ubwo ni inshuti z’akadasohoka. Victoria Beckham na Eva Longoria


Umunyamiderikazi, umuririmbyi akaba n’umugore w’icyamamare muri ruhago Victoria Beckham ni inshuti magara y’umukinnyi wa filime Eva Longoria, ndetse Eva yabyaye Harper, umuhungu wa Beckham muri batisimu. Blake Lively na Florence Welch  


Byatangiye Blake ari umufana wa Florence, nyuma baza guhurira muri filime ’Gossip Girl’, guhera ubwo baba inshuti zikomeye ndetse Florence yaririmbye mu bukwe bwa Blake na Ryan Reynolds. Jessica Biel na Jennifer Garner


Biel, umugore wa Justin Timberlake na Garner wahoze ari umugore wa Ben Affleck ni inshuti magara ndetse, Biel we ahamya ko afata Garner nk’urugero akurikiza mu buzima bwe. Leonardo Di Caprio na Tobey Maguire


Aba bakinnyi ba filime ni inshuti kuva kera dore ko bahuye mu minsi yabo ya mbere bagerageza kwinjira muri sinema. Selena Gomez na Vanessa Hudgens


Aba bakinnyi ba filime bamaze igihe kitari gito ari inshuti zikomeye, dore ko batangiye kuba inshuti ubwo bakoranaga filime za Disney. Drew Barrymore na Cameron Diaz


Aba bakinnyi ba filime bombi baziranye guhera mu bwangavu bwabo. Ni inshuti zikomeye."
11,iyobokamana,religion,http://www.igihe.com/iyobokamana/article/urubyiruko-rw-abakristo-rwasabwe-umusanzu-mu-guhashya-ibiyobyabwenge-byugarije,Urubyiruko rw’abakristo rwasabwe umusanzu mu guhashya ibiyobyabwenge byugarije benshi," Byatangajwe kuri uyu wa Gatatu mu nama mpuzamahanga  y’urubyiruko rwa gikristo rwibumbiye mu muryango wa  Boy’s and Girl’s Brigade  iri kubera mu Rwanda. Mu mwaka wa 2017, Minisiteri y’urubyiruko mu Rwanda yatangaje ko urubyiruko ibihumbi 16 rukoresha ibiyobyabwenge. Iyo nama  yatangijwe n’urugendo rwo kurwanya  ibiyobyabwenge mu rubyiruko aho abayitabiriye  baturutse  mu bihugu  umunani  byo mu  karere hamwe n’igihugu cya Denmark , bose hamwe bakaba basaga 450. Bakoze urugendo rw’amaguru ruva kuri Stade Amahoro berekeza i Kibagabaga kuri Diyosezi  ya Angilikani Gasabo Afungura iyi nama , Umuyobozi w’itorero Angilikani ry’u Rwanda Dr.Laurent Mbanda  yavuze ko  intego nyamukuru ari  ukubaka ivugabutumwa mu rubyiruko kugira ngo bakunde ijambo ry’Imana  banarikomereho ,kurwigisha indangagaciro za gikrisito no kurutoza iterambere. Dr.Laurent Mbanda yavuze ko by’umwihariko bazagaruka ku kurwanya ibiyobyabwenge nka kimwe mu byorezo byibasiye urubyiruko hirya no hino ku isi. Yavuze kugira  urubyiruko ruzima atari inyungu ku gihugu gusa ahubwo ari n’amahirwe ku itorero kugira abantu bafite uburere, bubaha , imyitwaririre mizima   n’indangagaciro za gikristo. Alice Usabamariya ,umwe mu bitabiriye iyi nama yagize ati “twishimiye guhura nk’urubyuruko dufite imico itandukanye, ibi bizadufasha  guhuriza hamwe imbaraga kandi duhane ubumenyi buzadufasha  kubaka ejo heza hazaza  tukazavamo abagabo n’abagore bahesha igihugu ishema n’itorero”. Umuyobozi w’Akarere ka Gasabo w’ungirije ushinzwe ubukungu   Mberabagabo Raymond,  yasabye uru rubyiruko  kuba umusemburo wo gukangurira urubyiruko kurwanya ibiyobyabwenge kuko  biri kwangiza urubyiruko  yaba mu mijyi no mu cyaro. Yavuze ko nk’urubyiruko rwa gikristo, rukwiriye kubera urumuri bagenzi babo bakava mu bikorwa bibi birimo ngukoresha ibiyobyabwenge. Iyi nama yitabiriwe n’urubyiruko rwaturutse mu Rwanda, Congo,   Zambia, Kenya , Sudani y’Amagepfo, Uganda ,Denmark n’u Burundi. Umuryango wa Boy’s and Girl’s Brigade watangiye mu mwaka 1883 ukorera mu matorero atandukanya ku isi."
2,imikino,sport,http://kigalipost.com/Igikombe-cy-Amahoro-Rayon-Sports-y-abakinnyi-10-itsinze-AS-Kigali-mu-mukino.html,"
Igikombe cy’Amahoro: Rayon Sports y’abakinnyi 10 itsinze AS Kigali mu mukino ubanza wa 1/2
",Ikipe ya Rayon Sports iteye intambwe ikomeye yo kwerekeza ku mukino wa nyuma w’igikombe cy’Amahoro ku nshuro ya kabiri yikurikiranije nyuma yo gutsinda AS Kigali ibitego 2-1 mu mukino ubanza wakiniwe kuri stade ya Kigali kuri uyu wa Gatatu tariki 26 Kamena 2019. Ni umukino wari wakiriwe na AS Kigali yatangiye nabi kuko mu minota 13 gusa yari yamaze gutsindwa ibitego 2. Mugheni Fabrice ni we wafunguye amazamu ku munota wa 8 ku ishoti rikomeye yarekuye nyuma ya koruneli yari imaze guterwa. Rayon Sports yabonye igitego cya 2 ku munota wa 13 gitsinzwe na Michael Sarpong ku mupira wari uhinduwe na Jules Ulimwengu. Igitego cy’impozamarira cya AS Kigali cyatsinzwe na Ndarusanze Jean Claude ku munota wa 28 nyuma ya coup franc yari itewe neza na Ndayisenga Fuadi. Uyu mukino warangiye Rayon Sports ari abakinnyi 10 gusa kuko ku munota wa 76 Irambona Eric yahawe ikarita ya kabiri y’umuhondo ahita yerekwa umutuku asohoka mu kibuga. Umukino wo kwishyura utegerejwe ku wa Gatandatu kuri stade ya Kigali i Nyamirambo. Undi mukino ubanza wa 1/2 uzahuza Kiyovu SC na Police FC wo utegerejwe kuri uyu wa Kane.
1,politiki,politic,http://www.igihe.com/politiki/article/byatewe-n-iki-ngo-mu-burundi-bagere-aho-basenga-bifuriza-u-rwanda-amakuba,Byatewe n’iki ngo mu Burundi bagere aho basenga bifuriza u Rwanda amakuba?," Mu bitabo bitandukanye, Bibiliya isobanura neza ko mu isengesho usabira abantu bose, yaba abo mubanye neza n’abo mutabanye neza. Kuko Imana ari urukundo, yigisha gukunda mugenzi wawe ukamukunda nk’uko wikunda ubwawe, n’uwo mutabanye neza ukamusabira guhinduka aho kumusabira umuriro utazima. U Burundi bwakoze ibitandukanye kuko ku wa Gatatu mu bikorwa byo kwamamaza umukandida w’ishyaka CNDD-FDD, Gen Evaritse Ndayishimiye, byari byitabiriwe na Perezida Pierre Nkurunziza, umugore w’umuvugabutumwa yateye isengesho asaba Imana guheza mu nzu abo yita abanzi barimo u Rwanda [Perezida Kagame], Amerika n’Umuryango w’Ubumwe bw’u Burayi. Ni ibintu bidatunguranye kuko magingo aya imyaka igeze kuri itanu u Burundi buvuga nabi u Rwanda, ariko rwo rukinumira. Byakajije umurego ubwo mu 2015 hapfubaga Coup d’État. Icyo gihe abatavuga rumwe n’u Burundi bahungiye mu bihugu bihana imbibi birimo u Rwanda, Tanzania, Uganda, Kenya yewe no mu bihugu bya kure nko mu Burayi na Amerika. Abarundi batumbiriye u Rwanda barushinja ko rucumbikiye abashaka kugirira nabi ubutegetsi bwabo gusa birengagiza ko abahunze bagiye no mu bindi bihugu. Icyo gihe barikoze, bategura buri wa Gatandatu imyigaragambyo yo kwamagana u Rwanda, bigera n’aho ejo bundi aha hari impunzi z’Abarundi ziri mu Rwanda zitabiriye irushanwa rya East Africa Got Talent zivuza ingoma ndundi, Minisiteri y’Umuco mu Burundi ihaguruka itaka ko ari u Rwanda rwibye umuco w’Abarundi. Ibi byose ariko bibaye mu gihe gito cyane, kuko ejo bundi aha mu 2013 Nkurunziza yitabiriye inama mu Rwanda, avuga ko Perezida Kagame ari nka “mukuru wanjye” ko ibyo yavuze “ntacyo nakongeraho”. Pasiteri Rutayisire Antoine yabwiye IGIHE ko kumva umukirisitu usenga mu buryo Abarundi basenze bifuriza inabi abandi, bigaragaza umuntu ushobora gukora n’ibirenze ibyo ndetse ko bimwibutsa amateka ashaririye u Rwanda rwanyuzemo. Ati “Birababaje. Hitler yabishyize mu Badage aravuga ngo bariya Bayahudi nibo batuma ubukungu bwacu bumera nabi, Abadage barabanga barabica. Uriya arabivuga mu magambo ariko n’uwamubwira ngo akore nabi yabikora.” “Mu Bakirisitu mu Rwanda se ntitwari dufite 90%, usubiye inyuma ukareba amasengesho yasenzwe Inkotanyi zateye mu kwa 10 mu 1990 asengwa n’Abanyamadini bati udutsindire izo Nyangarwanda uzikubite uzice amaguru uzijugunye hanze y’igihugu.” Pasiteri Rutayisire avuga ko bibabaje kuba mu kinyejana cya 21 hari abantu bagifite iriya mitekerereze, kuri we asanga aho kugira ngo abatuye Isi barusheho kwiyungura ubwenge, barushaho “kunguka ubuswa mu butagondwa”. Umwarimu muri Kaminuza y’u Rwanda, Dr Ismael Buchanan, yavuze ko amasengesho nk’ariya ashobora gutuma abaturage b’Abarundi bagirira nabi Abanyarwanda. Ati “Kuba bigeze aho abaturage basenga bagashyira mu magambo igihugu, ni imyumvire mu rwego rwa politiki iri hasi kuko sinumva ko abantu bazi neza imibanire y’igihugu, kuba bashyira amagambo nk’ariya mu masengesho, bishobora kugumura abaturage ku buryo Umunyarwanda ashobora kugira ikibazo ahuye n’Umurundi.” U Burundi bwahindutse bute? Mu 2009, u Rwanda ni kimwe mu bihugu byagobotse u Burundi, rubwishyurira ideni bwari bufite mu muryango wa Afurika y’Iburasirazuba. Icyo gihe rwikoze ku mufuka rutanga miliyoni 550 Frw. Nyuma ubwo isoko rya kijyambere rya Bujumbura ryafatwaga n’inkongi mu 2013, ba nyir’ubwite bakubise hirya no hino babura icyo bafata, u Rwanda rwoherezayo kajugujugu maze iyo nkongi irahashywa. Umwe mu bakurikiranira hafi politiki yo mu karere yabwiye IGIHE ko mbere ibihugu byombi byabanaga neza ndetse n’abakuru b’ibihugu bakagenderanirana ariko ubuyobozi butangiye kuba bubi mu Burundi, politiki irahinduka. Mbere ya manda ya gatatu ya Perezida Nkurunziza mu 2015, yaje mu Rwanda ahurira na Perezida Kagame mu Karere ka Huye ariko nyuma ibintu biza guhinduka. Ati “Atangiye gushaka manda ya gatatu arahindukira, ariko n’abanya-Tanzania babigizemo uruhare kubera Jakaya Kikwete. Mu gihe cy’umuhora wa Ruguru bashakaga kurema uwabo w’Abanya-Tanzania, RDC n’Abarundi. Kikwete yari amufiteho ijambo rinini noneho hajemo n’ibya Coup d’État yijundika u Rwanda atyo.” Asobanura ko ibyo byose ari ingaruka z’imiyoborere mibi kugeza n’aho Isi yose ihangayika kubera icyorezo cya Coronavirus, ariko u Burundi bwo bugasa nk’ubutarebwa nacyo. Ati “Icyorezo cya Coronavirus cyamaze Isi yose, ariko wowe ukaba ufite intumbero yo kwikorera amatora. Sinzi ko navuga ngo ni ubutegetsi bubi ahubwo nta nubwo bafite.” Kuba Nkurunziza yugarijwe n’ibibazo bitandukanye mu gihugu cye uhereye ku bukene buzamuka umunsi ku wundi, mu gushaka icyo asobanurira abaturage, yitwaza ibindi bihugu kugira ngo bumve ko aribyo bibabuza iterambere. Umusaruro mbumbe w’u Burundi mu 2018 wazamutseho 1.6%, mu 2017 wari wazamutseho 0.5 %. Mu 2016 wari wazamutseho -0.6 % mu gihe mu 2015 wazamutseho -4.0%. Umusaruro mbumbe w’umuturage mu Burundi ku mwaka wa 2018 wabaye amadolari 275, mu 2017 wari amadolari 293, mu 2016 wari amadolari 282 mu gihe mu 2015 yari amadolari 296. Uretse Sudani y’Epfo, u Burundi nicyo gihugu muri Afurika y’Iburasirazuba ubukungu bwacyo bwazamutse gahoro ugereranyije n’ibindi. Ati “Abanye-Congo ibyabo birabagora, barangiza bati u Rwanda. Muri make, u Rwanda twagize amahirwe yo kugira ubuyobozi bwiza abaturage biyumvamo, bikaba ikibazo ku baturanyi ahubwo. Bakavuga bati iki gihugu gituma abaturage babona ko hari ibitagenda iwacu, abantu bagahindukira.” Amoko yongeye gufata icyicaro Mu Burundi amoko yahawe intebe ku buryo mu myanya yose ya politiki ashyirwa imbere iyo hari igikorwa kigiye gukorwa. Abasesenguzi bagaragaza ko mu myumvire y’Abarundi bumva ko igihugu cyabo kiyobowe n’Abahutu hanyuma u Rwanda rukaba igihugu cy’Abatutsi. Umusesenguzi muri politiki y’akarere, Albert Rudatsimburwa yagize ati “bo bumva ko impungenge ku Bahutu, ari wa mututsi uri ku isonga mu gihugu cy’Abaturanyi. Ntabwo babivuga muri ayo magambo ariko nibyo baba bashatse kuvuga. Bajyaga babivuga mbere ariko baje kwerura ubwo u Rwanda rwabaga igihugu cya mbere kivuze ku bibazo biri mu Burundi.” Kubera ko u Rwanda rutacecetse rukavuga uko rubona ibibazo mu Burundi kandi ko bigomba gukemurwa n’Abarundi ubwabo, nibwo nabo batangiye kuvuga ngo “umwanzi ni iyu”. Perezida Kagame mu kiganiro aherutse kugirana n’abanyamakuru, yagarutse ku bibazo biri muri Repubulika Iharanira Demokarasi ya Congo, avuga ko Ingabo z’u Burundi ari zimwe mu ziri guteza ibibazo muri Kivu y’Amajyepfo. Amashusho agaragaza kajugujuru y’u Rwanda iri mu bikorwa byo kuzimya inkongi yari yibasiye isoko rya Bujumbura Hari igaruriro? Umusesenguzi, Albert Rudatsimburwa, avuga ko ibintu bishobora kuzahinduka nyuma y’amatora mu Burundi, politiki y’urwango yari yarimakajwe ikaba yahinduka kuko abaturage aribo bahazaharira. Ati “U Burundi buramutse bwumvikanye nibura no ku isura, bishobora gutuma n’aka karere kanabwira amahanga kati namwe mugire icyo mukora. EAC ifite ububasha.” Dr Ismaël Buchanan avuga ko n’ibihugu nka Eritrea na Ethiopia byagiranye amakimbirane igihe kinini bikaza kuvamo n’intambara ariko nyuma byageze aho byiyunga ibintu bisubira mu buryo. Ati “Biriya ntibyabuza abanyarwanda gukomeza ubuzima bwabo, ubundi ubuyobozi bufite ukuntu buhura mu buryo bwa politiki bukabiganiraho. Mu bihugu byinshi byageze aho abantu bicana ariko nyuma bagasubirana, naguha urugero rwa Ethiopia na Eritrea, Sudani na Sudani y’Epfo. Twe biriya abanyarwanda twabirenga tukikomereza icyerekezo turimo”. U Burundi mu mikoranire na FDLR Nubwo bigaragara ko RDC imereye nabi abarwanyi ba FDLR, ku rundi ruhande havugwa ubushuti bukomeye hagati yayo n’u Burundi ku buryo ngo bamwe mu barinda Perezida Nkurunziza ariwo bakomokamo. Muri Mata 2015 nibwo, byatangiye kuvugwa ko bamwe mu barwanyi ba FDLR binjiye mu Burundi baturutse muri Repubulika Iharanira Demokarasi ya Congo. Ni amakuru yaje mu gihe u Burundi bwari butangiye kwinjira mu bihe bikomeye, ariko nyuma ya Coup d’État yaje kuburizwamo, nibwo byatangiye kuvugwa byeruye ko FDLR, umutwe ushinjwa kugira uruhare muri Jenoside yakorewe Abatutsi, iganje mu Burundi, mu mpuzankano y’abapolisi n’abasirikare. Ibihamya by’uko u Burundi bukorana n’uyu, binagaragazwa n’ibitero bya hato na hato abashaka guhungabanya umutekano w’u Rwanda bagabye muri Nyungwe, aho babaga baturutse mu Burundi, bakisangayo nta muntu n’umwe ubakoma mu nkokora. Usibye FDLR kandi, Raporo ya Loni yo mu mpera za 2018, yashimangiye imikoranire y’u Burundi n’ihuriro P5 ribarizwamo RNC ya Kayumba Nyamwasa. Yavugaga ko intwaro, ibiryo, imiti n’imyambaro byose uwo mutwe ukoresha bituruka i Burundi, ndetse igenda igaragaza n’ingero z’intwaro zinjijwe mu nyeshyamba ziturutse i Bujumbura. U Burundi nta nshuti bukigira Guhera mu 2015 u Burundi busa nk’aho nta nshuti yaba igihugu cyangwa imiryango mpuzamahanga bukigira. Uhereye ku bihugu bituranyi nk’u Rwanda, kwakira impunzi zahunze ubutegetsi bwa Nkurunziza byarubereye icyaha gikomeye. Kuva rwakwakira impunzi zisaga ibihumbi 70 z’Abarundi, u Burundi bwikanze baringa maze si ugushinja u Rwanda gucumbikira no gutoza abashaka guhirika Nkurunziza burasizora. Ibihugu by’i Burayi byahoze ari umuterankunga ukomeye w’icyo gihugu kikiri mu bikennye cyane ku Isi, nabyo ibyinshi byacanye umubano kuko byatanganga inkunga ku baturage b’u Burundi bafatwa nk’abadashyigikiye Nkurunziza, bikanamagana ubwicanyi bwakorerwaga abaturage. Manda ya gatatu ya Nkurunziza yaranzwe no kwirukana imiryango mpuzamahanga cyangwa yigenga yakoreraga mu gihugu cye. Nko mu 2016 Ishami rya Loni rishinzwe uburenganzira bwa muntu ryarahagaritswe, 2019 rirafungwa kuko ryakoze icyegeranyo kigaragaza ko inzego za Leta zishe abaturage abandi zikabafunga nyuma ya Coup d’État yaburijwemo mu 2015. Umuryango w’Ubumwe bw’Ibihugu by’u Burayi (EU) wafatiye ibihano bamwe mu bayobozi bakuru b’u Burundi birimo iby’ingendo, kubera uruhare rwabo mu mvururu za 2015. Aho gukemura ikibazo, u Burundi bwatangiye gushinja u Bubiligi bwahoze bukolonije icyo gihugu kuba inyuma y’abashatse guhirika Nkurunziza. Guhera mu 2016, inkunga ya EU ku Burundi ntabwo ikinyuzwa muri Guverinoma ahubwo ijya ako kanya mu bikorwa bigamije gufasha abaturage. Kwitazwa n’amahanga byarakomeje bigera no muri dipolomasi. Guhera mu 2015, uretse muri Nyakanga 2017 ubwo Nkurunziza yasuraga Tanzania nabwo akagarukira mu Ntara ya Ngara iri hafi y’igihugu cye, nta handi hantu hanze y’igihugu arajya. Uko kwifungirana kwajyanye no kwiheza kw’abakuru b’ibindi bihugu. Mu myaka ine amaze muri manda ya gatatu, abakuru b’ibihugu babiri nibo bamaze gusura u Burundi, ni ukuvuga Mohamed Abdullahi “Farmajo” wa Somalia wamusuye muri Gashyantare 2019, na Felix Tshisekedi wa Repubulika Iharanira Demokarasi ya Congo wasuye icyo gihugu muri Kamena 2019. Bajya baca umugani mu Kinyarwanda ngo ""Urucira muka so rugatwara nyoko"", gusa twizere ko ibyo uriya murundikazi yifurije u Rwanda mu ruhame itazabibaturiraho ubwabo, kuko bisanzwe bizwi ko ""Umwanzi agucira akobo, Imana ikagucira akanzu"". #Burundi — Before campaigning in Muramvya on Tuesday, the ruling party started with a prayer where they asked God that their “enemies” stay in lockdown and for: 1) Kagame to not find them2) America w/ its weapons to miss them3) EU leaders to meet and disagree on Burundi😆🤔 pic.twitter.com/4nBZjwgeqO — iBurundi (@iburundi) April 30, 2020"
5,imyidagaduro,entertainment,http://muhabura.rw/amakuru/imyidagaduro/article/sinitaye-kubangiza-izina-ryange-kuko-abankeneye-aribo,Sinitaye kubangiza izina ryange kuko abankeneye aribo benshi- “Wema Sepetu”," Umunyamidelikazi, umukinnyi wa za filime akaba yarabayeho na Miss Tanzania, aratangaza ko ameze nka zahabu irwanirwa na buri wese, kubwibyo rero akaba atitaye ku bangiza izina rye bamuvuga uko Atari muri sosiyete ye. Ibi Sepetu akaba yabitangarije MTANZANIA ikinyamakuru cyandikirwa hariya mu gihugu cya Tanzania aho yavuze ko we adafite umwanya wo gusubiza abo bamuvuga nabi kuko we ameze nka zahabu buri wese yifuza kuba yagira. “Ngewe meze nka zahabu buri wese yakifuza gutunga. Abantu Babura gukora akazi kabo ahubwo bakita ku bidafite icyo bibinjiriza buri munsi ngo Wema, Wema. Ubu mfite ibimpugije birimo gushaka amafranga ndetse no kwiteza imbere. Nta gihe mfite cyo kwita ku bantu n’ubwo bakwandika cyangwa bakamvuga nabi gute”. Yongeyeho kandi ko nyuma yo kuvugwa nabi na bamwe, akataje mu bikorwa byo kwiyongerera abafana ndetse no gukora akazi ke kamwinjiriza amafranga ndetse no gukorana na kampani zikomeye kandi zizwi kuko we ameze nka zahabu itapfushwa ubusa.

 Yanditswe na Zihirambere Pacifique/Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/bobi-wine-yakorewe-ibya-mfura-mbi-ku-munsi-we-w-amavuko,Bobi Wine yakorewe ibya mfura mbi ku munsi we w’amavuko ! “Reba amafoto”," Ku myaka 34 y’amavuko yujuje uyu munsi tariki 12 Gashyantare 2016, Bobi Wine uzwi ku izina rya Ghetto Prezident akaba yatunguwe bikomeye n’umufasha we Barbie afatanije n’inshuti  ndetse n’abavandimwe hanyuma bamena amazi menshi kuri Bobi Wine mu rwego rwo gufatanya nawe ibyishimo byo ku Isabukuru ye.
 Icyamamare mu njyana ya Afro-Beat, Raggae ndetse na Dancehall ikunzwe cyane hariya muri Uganda uyu mugabo Bobi wine akaba yaravutse ku itariki 12 Gashyantare mu mwaka wa 1982 akaba yujuje imyaka 34 kuri uyu munsi. Abinyujije ku rukuta rwe rwa Facebook Umukunzi ndetse akaba n’umufasha wa Bobi wine, Barbie akaba yatangaje n’umunezero mwinshi ko yishimira cyane uyu mugabo we Bobi Wine ndetse anagaragaza ko amukunda urukundo rudasanzwe ndetse anagaragaza ko amwubahira umubano bafitanye cyane.

 Bobi wine bamumenyeho amazi nawe aho kurira araseka 


 Bobi wine n’umugore we Barbie ndetse n’abana babo ba 4  Yanditswe na Akayezu Snappy/Muhabura.rw 
"
14,urukundo,relationship,http://muhabura.rw/amakuru/urukundo/article/icyo-wakora-uri-umuhungu-kugira-ngo-ubashe-kubona-umukobwa,Icyo wakora uri umuhungu kugira ngo ubashe  kubona Umukobwa mukundana mu buryo butakugoye," Abahanga n’impuguke mu by’Urukundo bemeza ko urukundo ruzira igihe rushakiye ndetse ko rujya aho rushaka. Niyo mpamvu rero kugirango ubashe kubona umukunzi atari ibyo guhubukira ahubwo ugomba kubifatira umwanya no kubyitondera. Aha ikigeranyo dukesha urubuga wikihow.com rugaragaza ibyo usabwa cyangwa se intambwe umuhungu agomba kumanza gutera kugirango abone umukobwa bakundana.

1. Jya ujya ahantu hatandukanye uhure n’ abantu bashya Burya mu buzima iyo ugiye ahantu henshi, uhura n’ abantu benshi, bamwe ugahita ubibagirwa abandi bakaba inshuti za hafi, abandi bakaba inshuti zisanzwe, hari abo mukorana business hari n’ ababa abakobwa b’ inshuti. Ibi kandi ntibivuze ko uzashaka guhura n’ abantu ubona mwagirana umubano wazavamo wenda urukundo. Ushobora guhura n’ umukecuru akakugeza ku mukobwa we cyangwa se umwuzukuru we. Ushobora no guhura n’ abagore bakakugeza ku nshuti zabo z’ abakobwa cyangwa se abavandimwe babo ushobora kuzakuramo umukobwa mukundana. 2. Ntuzigere wishyiramo ko uri gushaka umukobwa mukundana Igihe wishyizemo ko uri gushaka umukobwa mukundana, uzatungurwa no kubona utari kumubona mu gihe wihaye. Ibaze nawe umukobwa wese ubonye ukabona arakunyuze umusabye gukundana nawe! Biroroshye cyane ko yahita akeka ko ufite akabazo mu mitekerereze, bityo bikamworohera kuguhakanira. Ugomba kwishyiramo ko ukeneye kugirana umubano n’ abantu muri rusange, cyane ab’ igitsina gore. Wabona umukobwa wumva wishimiye ukamwegera nk’ inshuti isanzwe ukamwimenyereza, ukamwereka ko nta bintu birebire bikugenza bitari ubucuti busanzwe. Ibi bigabanya ukwigunga, bikanakongerera amahirwe yo kubona umukobwa mukundana. Mu kurushaho kumwitaho no kumuba hafi ni naho urukundo ruzabazamukamo mwembi ubundi mukaba mwaba inshuti .

3. Saba umukobwa wifuza ko mukundana ko mwasohokana Burya ntabwo wamenya niba umuntu yaguhakanira gusangira nawe icyo kunywa igihe atarabikwibwirira. Kandi si kenshi umuntu yakwangira ko musangira. Ni byiza rero ko usaba umuntu uri kwiyumvamo ko mwasangira icyo kunywa cyangwa kuko bituma ubona umwanya wo kumwereka icyo ushoboye. Niba wumva bishobora kukugora kubimubwira amaso ku maso, ushobora kumwoherereza nk’ aka sms, cyangwa ukamuhamagara kuri telefone cyangwa se ukamwoherereza e – mail.

4. Irinde kuba wenyine Ntabwo uzabona umukobwa mukundana kandi nta n’uwo muganira bisanzwe ufite. Menya inshuti zawe kandi ugerageze kubana nazo mu gihe cyo kwishima. Aha ndavuga nko gusohokana, gukinana, gutemberana, gusurana n’ ibindi. Ugomba kandi kumenya inshuti z’ umuntu wumva uri gukunda ubundi ukagenda umenyana nazo byanashoboka mukagira gahunda muhuriramo. Urugero niba abakobwa bagendana bakunda koga, nawe ugafata ifatabuguzi kuri piscine aho bogera. Icyo gihe nawe muzamenyana ubundi umubano usanzwe ube watangiye. Niba kandi ushaka ko umuntu runaka muzakundana mu bihe biri imbere, ni byiza ko umuha e-mail yawe, nimero zatelefone, na facebook yawe ku buryo igihe cyose yagushaka atakubura.

5. Menya neza umukobwa wifuza uwo ari we Igihe wumva ko umukobwa muzakundana igihe kirekire, ni byiza ko uzitonda cyane mu guhitamo. Menya neza ibintu bya ngombwa umukobwa muzakundana agomba kuba afite ubundi nubibona ubone kumushaka no kumusaba urukundo.
Hari abahungu bazi uburyo bashobora gukurura umukobwa byihuse bahuriye nko mu kabyiniro, ubundi bwacya umwe agaca ukwe undi ukwe.

6. Sohokana n’ abakobwa batandukanye kugira ngo umenye neza uwo ukeneye Umuhungu wese ugerageje gusohokana abakobwa batandukanye usanga akubwira ko uwo yabonaga mbere ko ari we akeneye, mu by’ ukuri atari we. Ikosa abantu benshi bakora ni ukwihuta cyane mu gushaka inshuti bitewe n’ uko batajya bashobora gutereta. Ibi bituma benshi bahita bafata uje mbere bitewe no kwanga kuguma ari bonyine. Nuhitamo nabi uzabaho ubabaye cyane kurusha uko wari kuba umeze iyo uba nta muntu ufite. Umumaro nyamukuru umugore aba amaze mu buzima bw’ umugabo ni ugutuma yishima kurusha uko yari ameze mbere y’ uko amubona. Ibi rero bivuze ko igihe ataguha ibyo byishimo atari umugore ugukwiye. Yanditswe na Akayezu Snappy/Muhabura.rw"
8,ubukerarugendo,tourism,http://www.igihe.com/ubukerarugendo/article/urwego-rw-ubukerarugendo-rwahombye-hafi-miliyari-35-frw-muri-werurwe-kubera,Urwego rw’Ubukerarugendo rwahombye hafi miliyari 35 Frw muri Werurwe kubera Coronavirus," Iyi raporo yashyikirijwe Ikigo cy’Igihugu cy’Iterambere ku wa 14 Mata, igaragaza ko urwego rw’ubukerarugendo rukeneye inkunga mu gihe na nyuma y’icyorezo cya Coronavirus. Mu gukusanya amakuru ku bihombo byabayeho muri Werurwe uyu mwaka, PSF yegereye ibikorwa 207 bingana na 24% byo mu rwego rw’ubukerarugendo. Imibare yerekanye ko abakira ba mukerarugendo barimo amahoteli, muri Werurwe bagize igihombo cya miliyari 13.6 Frw, abatembereza ba mukerarugendo bahomba miliyari 20.01 Frw; abanyamwuga bategura inama bahombye miliyari 1.09 Frw naho ibindi bigo bifasha ba mukerarugendo bihomba miliyoni 152.7 Frw. Ibi bihombo byaje bisanga urwego rw’ubukerarugendo mu Rwanda rufite inguzanyo za miliyari 87.7 Frw, aho urwego rw’amahoteli arirwo rwihariye inguzanyo nini kuko rufite izingana na miliyari 83.8 Frw. Ababajijwe bagaragaje ko nibura 82% by’abakozi mu rwego rw’ubukerarugendo bahagaritswe mu kazi, ndetse 18% basigaye bagizwe na ba nyir’ibigo bakomeje gukora mu bijyanye n’igenamigambi no kwiga ku mikorere ya nyuma y’iki cyorezo. Amahoteli yakoreweho ubushakashatsi yagaragaje ko yamaze guhagarika abakozi 3515; abatwara ba mukerarugendo bo bahagarika 239, abategura inama bahagarika 20 naho abandi bafasha ba mukerarugendo bahagarika 114. Urebye ku mishahara yatangwaga n’uru rwego, amahoteli yahembaga miliyari 1.3 Frw buri kwezi, wateranya n’izindi nzego eshatu bigendana, bikaba miliyari 1.7 Frw. Iyi raporo igaragaza ko nibura uru rwego ruzakenera miliyari 29.9 Frw mu kugoboka ibikorwa by’ubukerarugendo no kwakira abantu, mu gihe cy’umwaka wose nyuma ya Coronavirus. Ba nyir’ibi bikorwa bagaragaje ko kugira ngo ibyo bakora bizongere kuzura umutwe, bafashwa kubona amafaranga nibura yakwifashishwa mu kwishyura imishahara n’ibindi, ibintu byatuma abakozi bangana na 82% bagumana akazi kabo aho kuba bagakurwaho mu mwaka wa mbere nyuma y’icyorezo cya Coronavirus. Basaba kandi gukorerwa ubuvugizi ku mabanki hakavugururwa uburyo inguzanyo bafashe zakwishyurwa bitabahenze cyane, bakagabanyirizwa cyangwa bagakurirwaho inyungu ku nguzanyo mu kubabafasha kuzahura ibikorwa mu mwaka wose wa 2020. Mu bindi basaba ni uko basonerwa na Rwanda Revenue Authority mu kwishyura imisoro mu gihe runaka. Uretse ibijyanye n’amikoro, 30% by’abatanze amakuru bagaragaje ko banakeneye guhabwa ubundi bufasha mu bumenyi, bwabafasha kuzahura ibikorwa byabo nyuma y’icyorezo cya Coronavirus. Banki zitandukanye z’ubucuruzi ziheruka kwemerera abakiliya bazo bafite ibikorwa by’ubucuruzi byahungabanyijwe na Coronavirus, guhabwa amahirwe yo kutishyura inguzanyo mu gihe gishobora kugera ku mezi atatu, haba ku mafaranga bagurijwe cyangwa inyungu zayo, bitewe n’ikibazo cy’umukiliya. Gusa PSF ivuga ko banki zitorohereza abanyamahoteli mu buryo bukwiye, ku buryo ikibazo cyo guhomba kwa hoteli kimaze iminsi gishobora gufata indi ntera. Raporo ikomeza iti “Urugero nko mu myaka ine ishize, hoteli zisaga 50 zaguye mu bihombo zitezwa cyamunara cyangwa zihindurirwa icyo zakoreshwaga. Hoteli zasimbutse ibihe byo guhomba cyane zari zigihanganye n’imyenda minini ya banki, ku buryo kwishyura inyungu zose ubwo ibikorwa bizaba bisubukuwe kugeza bisubiye ku rwego byari ho mbere, nyuma ya Covid-19, bishobora kuzatuma ikibazo kirushaho kuba kibi.” Ibyo bigatuma uru rwego rusaba ko habaho uburyo bwo koroshya inyungu ku nguzanyo kugeza ibintu bisubiye ku murongo, kuba leta yabaha inkunga mu kwishyura imishahara no gushyiraho uburyo bwafasha uru rwego kubona amafaranga adahenze yatuma ibikorwa bikomeza nibura mu gihe cy’amezi 12. Umuyobozi ushinzwe ubucuruzi n’imenyekanishabikorwa muri Hilltop Hotel, Innocent Tuyishime, aherutse kubwira IGIHE ko mu rwego rw’amahoteli ho babara igihombo cy’igihe kirekire, kuko n’abari barabateguje mu mpera z’umwaka, batarafata umwanzuro uhamye kuko batazi igihe icyorezo kizarangirira. Ati “Igihombo twe mu mahoteli dufite ntabwo kiri mu kwa gatatu cyangwa ukwa kane gusa, cyamaze gufata n’amezi ari imbere. Nk’abari baratwandikiye bagombaga kuzaza mu kwa cyenda n’ukwa cumi ntabwo barafata umwanzuro ariko batwandikiye mu minsi ishize bavuga ngo tuzareba, tuzavugana.” Igihombo kandi ku mahoteli gishobora gukomeza kuko n’iyo Coronavirus yagabanya umurego, itashirira rimwe ku Isi yose ku buryo ibihugu bifungura amarembo bitikanga nka mbere. Umuryango Mpuzamahanga ushinzwe Ubukerarugendo, The World Tourism Organization (UNWTO) ugaragaza ko ubukerarugendo buzagira igihombo cya miliyari ziri hagati ya 300 na 450 z’amadolari mu 2020."
14,urukundo,relationship,http://muhabura.rw/amakuru/urukundo/article/imyitwarire-abasore-na-abagabo-bagira-ikunze-gukurura,Imyitwarire Abasore na abagabo bagira ikunze gukurura abakobwa!," Mu buzima bwa muntu, abantu bashobora guhura bwa mbere maze bagahita bakundana nta n’ umwe uziranye n’ undi cyangwa baziranye bitari cyane, ariko hari ibikorwa, imiterere cyangwa imyitwarire abagabo bagira ikunze gukurura abakobwa! Ese wowe ni iki cyaba kigukurura ku bahungu muri rusange cyangwa ku mugabo wishakiye ku buryo wumva amarangamutima yawe akwemeza kumukunda?
Urubuga slate.fr rwabajije ibibazo abakobwa batandukanye bagenda batanga ibibakurura kurusha ibindi ku gitsina gabo. Mu byagaragaye, indoro y’ umusore akenshi iba igaragaza icyo ashaka ikunze gukundwa n’ abakobwa benshi, ariko akenshi ngo biba byiza iyo ndoro iyo itabeshya ni ukuvuga igaragaza by’ukuri ibiri mu musore cyangwa umugabo. Ikindi abakobwa bakunda ngo ni abasore banini bafite n’ amazuru manini cyangwa aringaniye kuko akenshi bahita biyumvisha ko umuntu munini aba ashoboye gukora kandi yanarinda umukunzi we, ariko kandi bitavuze ko abagabo cyangwa abasore batabyibuye nta mbaraga baba bafite.
Umusatsi utari irende cyane na wo ni kimwe usanga abakobwa bakunda kandi bakanakunda umuhungu usabana kandi udapfa kurakazwa n’ ubusa. ubu bushakashatsi bwakomeje buvuga no ku myitwarire k’ umuhungu utuma abantu bose bamwitaho nk’ umuhanzi cyangwa umunyacyubahiro kandi akaba anafite ijwi ryiyubashye.
Kubera ko abakobwa benshi bakunda gusohokanwa, hakaba n’abandi bakunda abasore babasohokana maze bakabashimisha nko muri week-end cyangwa mu yandi ma-sorties. Hari kandi abandi bakunda umusore cyangwa umugabo ukunda kwitegerezanya ubwuzu ibice byabo by’ umubiri bitandukanye nk’ amabere, amabuno, cyangwa mu maso.
Hari n’ abandi bakururwa n’ ubumenyi bw’ umusore; ni ukuvuga amagambo yuzuye ubwenge haba mu buzima busanzwe cyangwa se no mu bumenyi bwo mu ishuri. Kuba tuvuze ku byo abakobwa babona ku bahungu ntibivuze ko abahungu bo ntabyo babona ku bakobwa bibakurura kuko bimwe muri ibi babihuriraho.
Akenshi abahungu bo bakunze gukururwa n’ isura nziza cyangwa imiterere myiza y’ umukobwa n’ uburyo afata ibyemezo mbere yo kumenya neza umukobwa. Yanditswe na Sarongo Richard/Muhabura.rw"
9,umuco,culture,http://www.igihe.com/umuco/amateka/article/u-bubiligi-bwahaye-u-rwanda-urutonde-rw-ibikoresho-ndangamurage-bubitse-birimo,U Bubiligi bwahaye u Rwanda urutonde rw’ibikoresho ndangamurage bubitse birimo igisingo cy’umwami Rwabugili," Urutonde rw’ibyo bimenyetso byashyikirijwe umuyobozi w’ingoro z’umurage w’u Rwanda, Amb Masozera Robert  kuri uyu wa Kane, ubwo hafungurwaga ku mugaragaro imurika ry’uruhare rw’abanyarwanda, abarundi n’abanye-Congo mu Ntambara ya Mbere y’isi yose. Umuyobozi w’Ingoro y’umurage nyafurika mu Bubiligi ibitse byinshi muri ibyo bikoresho, Guido Gryseels yashyikirije Masozera ’flash disk’ iriho urutonde rw’ibikoresho ndangamateka bisaga ibihumbi bibiri, by’u Rwanda, biri hirya no hino mu nzu ndangamurage z’u Bubiligi. Ni nyuma y’ubusabe u Rwanda rwagejeje kuri icyo gihugu, ngo rumenye neza  umurage warwo uri mu Bubuligi nyuma ruzabone kujya mu biganiro by’uburyo byagarurwa. Nubwo umwanzuro wo kugarura ibyo bikoresho utarafatwa, Guido Gryseels yashimangiye ko umurage w’abanyafurika ubitswe i Burayi ugomba kugarurwa. Yagize ati “Ni ibisannzwe ko uwo murage nyafurika uri mu Burayi ugaruka. Ibindi bihugu byinshi byo muri Afurika byashyizeho za komisiyo ngo bamenye umurage ndangametka w’ibihugu byabo byajyanywe mu Burayi. Umwaka ushize Robert yansabye ko namufasha kumenya ibintu ndangamurage by’u Rwanda biri mu Burayi, none intambwe ya mbere ni uko nishimiye kumuhereza urutonde rwa 2069 rw’ibintu ndangamurage biri mu nzu ndangamurage zacu, hariho amafoto y’igihe byajyaniwe, uko byajyanywe, icyo byakoreshwaga.” Guido yavuze ko hari n’imyiteguro igeze kure yo gushyikiriza u Rwanda inyandiko n’amakarita byafashwe mu gihe cy’ubukoloni, bigaragaza ibiri munsi y’ubutaka bw’u Rwanda nk’umutungo kamere, amabuye y’agaciro n’ibindi. Yavuze ko bigenze neza, muri Mutarama cyangwa Gashyantare umwaka utaha ibyo bimenyetso ndangamurage bigaragaza munsi y’ubutaka byaba byashyikirijwe u Rwanda. Ati “Hari na gahunda yo gushyira mu ikoranabuhanga ishyinguranyandiko zose z’u Rwanda ziri mu Bubiligi. Ni intambwe ikomeye, ntekereza ko turi igihugu cya mbere mu Burayi mu kubikorera gutyo igihugu cya Afurika kandi ndabizeza umucyo mu gusangira ibimenyetso ndangamurage, inyandiko, amafoto, amajwi n’amashusho dufite.” Amb Masozera yabwiye IGIHE ko bishimiye kwakira urwo rutonde kuko bizagaragaza neza umutungo gakondo w’abanyarwanda uri mu Bubiligi kugira ngo u Rwanda rubone uko rutangira ibiganiro ngo ugarurwe. Yavuze ko mu Ngoro ibitse amateka ya Afurika iherereye i Tervuren mu  Bubiligi, hari ibikoresho byinshi by’umurage w’abanyarwanda birimo ibikoresho byakoreshwaga kera, ingoma zirimo n’iz’ibwami, inyamaswa zabaga mu Rwanda nk’inyambo yumishijwe, igisingo cy’umwami Kigeli IV Rwabugili, indirimbo, amashusho n’amafoto bigaragaza abanyarwanda bo hambere n’ibindi. Bivugwa ko mu Bubiligi ari naho hari umugogo w’umwami Yuhi V Musinga, icyakora Masozera yavuze ko byo bitarasobanuka neza kuko nta gihamya ko wajyanyweyo. Yavuze ko kuba u Rwanda ruhawe urwo rutonde, ari intangiriro y’ibiganiro biganisha ku kugarura uwo murage w’amateka mu Rwanda. Yagize ati “Bafite inyandiko nyinshi ku buryo bazibara mu burebure zikaba zishobora kurenga ikirometero. Ni inyandiko zaba izakoreshwaga mu butegetsi, izo mu bucukuzi… Bazaduha ibijyanye n’ibiri munsi y’ubutaka bw’u Rwanda, ubukungu buri mu butaka bw’u Rwanda barabuzi. Bafite amakarita ku buryo abantu bashobora kumenya ahari zahabu, diyama n’ibindi”. Byinshi mu bihugu bya Afurika byakolonijwe kuri ubu biri mu rugamba rwo kugarurirwa umurage w’amateka yabyo watwawe n’abanyaburayi mu gihe cy’ubukoloni. Mu minsi ishize u Bufaransa bwasubije Sénégal inkota yibwe indwanyi yayo Omar Saidou Tall mu kinyejana cya 19. Uretse u Bubiligi, u Rwanda runafite ibindi bikoresho, inyandiko n’ibirango ndangamurage byajyanywe mu Budage kuko nacyo ari igihugu cyarukolonije. 
Masozera yavuze ko naho ibiganiro byatangiye ngo ibyo icyo gihugu kibitse kibigarure. Igihugu cy’u Butaliyani nubwo kitakolonije u Rwanda ariko kibitse inyandiko zarwo kubera Kiliziya Gatolika yarugezemo kera. U Bubiligi bwakolonije u Rwanda nk’indagizo rwahawe na Loni nyuma y’Intambara ya Mbere y’Isi yose mu 1919, rwambuwe u Budage."
11,iyobokamana,religion,http://muhabura.rw/amakuru/iyobokamana/article/covid-19-uganda-yataye-muri-yombi-umupasiteri-imushinja,COVID-19:Uganda yataye muri yombi umupasiteri imushinja gukwirakwiza ibihuha kuri coronavirus," Umupasiteri witwa Augustine Lga wo mu itorero Revival Restoration church ikorera ahitwa Kawala mu gihugu cya Uganda yatawe muri yombi azira gukwiza ibihuha ku cyorezo cya Coronavirus  ubwo yabitangarizaga kuri Tereviziyo yaho muri Uganda. Mu kiganiro yatangiye kuri iyo tereviziyo yavuze ko icyorezo cya coronavirus kitari muri Afurika ko ibyo ari ibinyoma niko rero guhita atabwa muri yombi nyuma yuko icyo kiganiro gikwiriye ku mbuga nkoranyambaga. Ubuyobozi bwa Uganda ndetse n’abandi bababajwe nayo magambo yakwirakwijwe n’uwo mupastori bavuga ko umuvugabutumwa ataberanye no gukwiza ibinyoma muri rubanda anareba uburyo iki cyorezo gihangayikishije afurika  n’isi yose muri rusange. Indwara ya coronavirus yakwiriye ku isi iturutse mu gihugu cy""ubushinwa aho yahitanye abashinwa batagira ingano ubu ikaba imaze gukwirakwira mu isi yose ndetse ikaba yarageze no muri Afurika.Mu Rwanda imibare dukesha  ministeri y’ubuzima ivuga ko hamaze kugaragara abarwayi 60 ba Coronavirus ariko bakaba barikwitabwaho n’abaganga ahabugenewe ndetse akaba nta n’urupfu na rumwe rurahagaragara. Denis Fabrice Nsengumuremyi/MUHABURA.RW"
12,ibidukikije,environment,http://www.igihe.com/ibidukikije/ibungabunga/article/gatsibo-rice-company-yatangiye-gukora-ibicanwa-mu-bishishwa-by-umuceri,‘Gatsibo Rice Company’ yatangiye gukora ibicanwa mu bishishwa by’umuceri byashoboraga kwangiza ibidukikije," Ubusanzwe ibishishwa byarundwaga hanze y’uruganda aho byari bimaze gukora ikimeze nk’umusozi bigatwara ubutaka bunini ndetse bikaba byazamo udukoko dushobora kubangamira abaturiye uruganda. Mu rwego rwo gukemura iki kibazo no gushaka amafaranga yunganira uruganda, ubuyobozi bwashoye imari mu gukora ibicanwa hubakwa uruganda rutunganya briquette mu mpera z’umwaka ushize. Umucungamutungo wa Gatsibo Rice Company, Mugisha Delphin, yagize ati “Dufite imisozi y’ibishishwa by’umuceri bidafite icyo byakoraga kandi hari uburyo bwo kubibyaza umusaruro. Ubuyobozi bw’uruganda bwatekereje kubaka uruganda mu mpera z’umwaka ushize, briquette za mbere zatangiye gukorwa muri Mutarama 2018.” Yakomeje agira ati “ Uko ibisigazwa by’umuceri bitinda bishobora kubora bikanuka hakaba hazamo udusimba tubangamiye abaruturiye, iyo bivuyeho bikajya gukoreshwa nk’ibicanwa, ibiti byatemwaga n’amakara byose bikagabanuka. Bifite umumaro ku ruganda no ku bidukikije muri rusange.” Mugisha yavuze ko hari inyigo yakozwe kugira ngo uruganda rwubakwe bikagaragara neza ko briquette zizacuruzwa bikinjiriza uruganda amafaranga. Kugeza ubu uruganda ntiruratangira kugurisha briquette n’abaturage kuko ruziranguza n’ibigo bifite ubushobozi burenze ubwabo icyakora mu minsi iri imbere na bo bazajya bazibona aho ngo ibiciro bizaba biciriritse ugereranyije n’uko amakara agura. Ubushakashatsi ku mibereho y’ingo bwakozwe ku nshuro ya kane mu Rwanda, bwagaragaje ko Abanyarwanda bagera kuri 83.3% bakoresha ibikomoka ku biti, ni ukuvuga inkwi n’amakara, nk’uburyo bw’ibanze bwo kubona ibicanwa; ibifatwa nk’icyonnyi gihangayikishije urwego rw’ibidukikije mu gihugu. Intara iza ku isonga ni iy’Amajyaruguru ifite abakoresha inkwi bagera kuri 94.4%, igakurikirwa n’iy’Amajyepfo ifite 92.6%, Intara y’Uburasirazuba ifite 89.9%, Intara y’Uburengerazuba ifite 88.3% naho Umujyi wa Kigali ukagira 25.6%. Abanyarwanda bakangurirwa gukoresha imbabura zirondereza ibicanwa, gas, biogas n’ibindi mu rwego rwo kurengera amashyamba kugeza ubu ari ku buso bugera kuri 29.6% mu gihugu hose. Uruganda ‘Gatsibo Rice Company’ rwakira hafi toni 4000 z’umuceri udatonoye mu gihe cy’umwero zivuye muri koperative ebyiri zikorana na rwo. Umuceri rwakira ni muke ugereranyije n’ubushobozi bwarwo kuko rimwe na rimwe ruhagarika ibikorwa iyo washize mu bubiko. Mu rwego rwo kongera ubuso buhingwaho umuceri ibishanga bitahingwaga bigenda bitunganywa dore ko hataraboneka ubushobozi bwo kuwuhinga imusozi."
12,ibidukikije,environment,http://www.igihe.com/ibidukikije/article/polisi-n-abafatanyabikorwa-bayo-barateganya-gutera-ibiti-ku-buso-burenga,Polisi y’u Rwanda igiye gutera ibiti ku buso burenga hegitari 50," Ibi bikaba biri no muri gahunda yo gushyira mu bikorwa amasezerano y’ubufatanye Polisi y’u Rwanda yasinyanye na Minisiteri y’Ubutaka n’Amashyamba mu Ugushyingo umwaka ushize, agamije kwita no kubungabunga ibidukikije n’amashyamba. Umuyobozi w’Ishami rishinzwe guhuza ibikorwa bya Polisi n’iby’abaturage hagamijwe gukumira no kwirinda ibyaha (Community Policing department) muri Polisi y’u Rwanda Assistant Commissioner of Police (ACP) Damas Gatare yavuze ko muri rusange bateganya kuzatera amashyamba mashya no gusimbuza ashaje kuri hegitari 4960 naho ibiti bivangwa n’imyaka bakazabitera kuri hegitari 45803. Yagize ati”Gutera amashyamba no gusimbuza ashaje ni igikorwa cyo kurengera ubuzima bw’abaturage kandi Polisi y’u Rwanda igomba kubigiramo uruhare rugaragara kugira ngo irinde abanyarwanda ibiza birimo amapfa, inkangu isuri n’imyuzure kuko ibi byose bigira ingaruka ku buzima bw’abaturage zirimo urupfu mu gihe cy’amapfa cyangwa cy’inkangu n’imyuzure.” ACP Gatare yavuze ko umwaka ushize mu gihugu hose amashyamba yatewe kuri hegitari 704 997, zingana na 29.6% za hegitari zose zigomba kuba ziteweho amashyamba. Yakomeje agira ati ”Muri iyi myaka ibiri buri Ntara ifite ubuso izateraho ibiti aho Intara y’Iburasirazuba izatera hegitari 14744, Intara y’Amajyaruguru itere kuri hegitari 8415, Iburengerazuba batere hegitari 9484, Intara y’Amajyepfo izatera hegitari 26035, na ho mu Mujyi wa Kigali bazatera hegitari 2085.” Mu gutera aya mashyamba Polisi izafatanya na Minisiteri y’Ubutaka n’Amashyamba, Ikigo cy’igihugu gishinzwe kurengera ibidukikije (REMA), uturere, urubyiruko rw’abakorerabushake mu gukumira ibyaha, (Rwanda youth Volunteers in Community Policing -RYVCP) n’abaturage muri rusange. Mu mwaka wa 2015, Polisi y’u Rwanda yasinyanye amasezerano n’uturere twose tw’u Rwanda uko ari 30, akaba agamije ubufatanye mu kubungabunga ibidukikije harimo no gutera amashyamba mashya no gufata neza asanzwe. Kuva Polisi y’u Rwanda yasinyana amasezerano y’ubufatanye na Minisiteri y’Ubutaka n’Amashyamba mu Ugushyingo umwaka ushize, Polisi ifatanyije n’urubyiruko rw’abakorerabushake mu gukumira ibyaha bamaze gutera ibiti birenga 125, 500 mu bice bitandukanye by’igihugu. Ibi byatewe bikaba byiyongera ku bindi byatewe na Polisi y’u Rwanda mu gihugu hose kuri hegitari zirenga 300 mu myaka ishize. Mu rwego rwo kurengera ibidukikije no gutera ibiti, urubyiruko rw’abakorerabushake mu gukumira ibyaha rurenga 230 000, buri wa Gatandatu wa kabiri w’ukwezi rwihaye gahunda yo gukora umuganda mu bikorwa byinshi bakora kuri uwo munsi hakaba hanarimo gutera ibiti."
7,ikoranabuhanga,technology,http://www.igihe.com/ikoranabuhanga/article/mtn-yashyizeho-uburyo-bworoshye-bwo-kwishyura-abamotari-n-ibihembo-ku,MTN yashyizeho uburyo bworoshye bwo kwishyura abamotari n’ibihembo ku bazabukoresha cyane," Ubu buryo kandi MTN Rwanda ibutangije nyuma y’amabwiriza yatanzwe n’Urwego Ngenzuramikorere, RURA rusaba abamotari bose kwishyurwa hakoreshejwe ikoranabuhanga. Binyuze muri MoMoPay, abagenzi bazajya babasha kwishyura abamotari amafaranga y’urugendo mu buryo bworoshye kandi bwizewe. Gukoresha ubwo buryo birasaba gukanda *182*8*1#, ugashyiramo kode umumotari akoresha kuri MoMoPay ubundi ushyiremo amafaranga y’urugendo ugiye kumwishyura wemeze. Umuyobozi ushinzwe ibikorwa by’ubucuruzi muri MTN Rwanda, Chantal Kagame yavuze ko MTN Rwanda yiyemeje kuba ku isonga mu guteza imbere ihererekanya ry’amafaranga ryifashishije ikoranabuhanga no gukumira icyorezo cya coronavirus. Yagize ati “Twishimiye gufasha abamotari kwakira amafaranga yabo bifashishije MoMoPay. Mu gihe twubahiriza ingamba zashyizweho na Guverinoma y’u Rwanda mu kwirinda ikwirakwira rya Coronavirus, twiyemeje kugendana na gahunda y’igihugu yo kudahererekanya amafaranga mu ntoki.” MTN Rwanda yatangaje ko mu gukomeza gushishikariza abamotari gukoresha ubwo buryo bishyurwa, hagiye kujya hatangwa ibihembo kabiri mu cyumweru ku bahiga abandi mu kubukoresha. Ibihembo bazahabwa bizaba birimo moto nshyashya, casques, kugabanyirizwa ibiciro ku bikomoka kuri peteroli moto zabo zikoresha kuri sitasiyo za lisansi n’ibindi. MTN Rwanda kandi yiyemeje gufasha abamotari kubona udupfukamunwa tuzajya dutangirwa kuri sitasiyo za lisansi zitandukanye zikorana na MTN mu mujyi wa Kigali. MTN Rwanda kandi mu bufatanya na banki ya NCBA, yiyemeje gutanga inguzanyo ku bakiliya bayo muri ibi bihe byo kwirinda icyorezo hifashishijwe MoKash, mu bo iyo nguzanyo igenewe harimo n’abamotari. Ku bari barafashe inguzanyo bakananirwa kuyishyura mu gihe cy’iminsi 30 yagenwe, MTN Rwanda na NCBA babakuriyeho amande y’ubukererwe ndetse bongererwa indi minsi 30 yo kuba bishyuye. Umukiliya utabashije kwishyura ideni rye mu minsi 60 cyangwa 90, ntabwo azajya agabanyirizwa ingano y’amafaranga yemerewe kuguza nkuko byari bisanzwe. Mu gihe kandi inguzanyo ntarengwa igiye kugabanywa, umukiliya azajya ahabwa iminsi 30 yo kwitegura. MoKash ni uburyo bwo kubitsa, kubikuza no kugurizwa buboneka kuri MTN Rwanda ukanze *182*5#). Inguzanyo yo kuri MoKash yishyurwa mu gihe cy’iminsi 30, hiyongereyeho inyungu ya 9 %, naho uwabikijeho amafaranga yungukirwa 7 % ku mwaka."
11,iyobokamana,religion,http://muhabura.rw/amakuru/iyobokamana/article/bagore-mwubahe-cyane-abagabo-banyu,"Bagore, mwubahe cyane abagabo banyu!"," “ Bagore, mugandukire abagabo banyu.”—ABEFESO 5:22. 1. Kuki kumvira umugabo akenshi bigorana?
 MU BIHUGU byinshi, iyo umugabo n’umugore bashyingiranywe, umugeni ahiga umuhigo avuga ko azubaha cyane umugabo we
. 
Icyakora, uburyo abagabo benshi bafata abagore babo butuma guhigura uwo muhigo byoroha cyangwa bikagorana. Ariko rero, umuryango wari watangiye neza. Imana yakuye urubavu mu muntu wa mbere, ari we Adamu, iruhinduramo umugore. Adamu yavuganye ibyishimo ati “uyu ni igufwa ryo mu magufwa yanjye, ni akara ko mu mara yanjye.”—Itangiriro 2:19-23. 2. Ni gute mu bihe bya vuba aha inshingano z’abagore mu muryango ndetse n’uko babona ishyingiranwa byahindutse? 2 Nubwo umuryango wari waragize iyo ntangiriro nziza, mu ntangiriro y’imyaka ya za 60 muri Leta Zunze Ubumwe z’Amerika hatangiye poropagande yiswe kwibohoza kw’abagore, ni ukuvuga ko abagore baharaniraga kwibohoza ku butegetsi bw’abagabo. 
Icyo gihe, ugereranyije abagabo 300 ku mugore 1 bataga imiryango yabo. Mu mpera y’imyaka ya za 60, uwo mubare wari warahindutse, abagabo bata imiryango yabo baba 100 ku mugore 1. Muri iki gihe usanga abagore bavuga amagambo y’urukozasoni, bagasinda, bakanywa itabi kandi bakiyandarika kimwe n’abagabo. None se ubu ni bwo abagore barushijeho kugira ibyishimo? Ashwi da! Mu bihugu bimwe na bimwe, hafi kimwe cya kabiri cy’abantu bashyingiranwa, amaherezo baratana. Ese imihati abagore bamwe bashyizeho kugira ngo bakemure ibibazo byo mu miryango yabo, yaba yaratumye ibintu birushaho kuba byiza cyangwa byarushijeho kuzamba?—2 Timoteyo 3:1-5. 3. Ni ikihe kibazo cy’ibanze kigira ingaruka mbi ku bashakanye?
 3 Ikibazo cy’ibanze ni ikihe? Mu rugero runaka, ni ikibazo cyavutse igihe Eva yashukwaga na marayika wigometse, ari we “ya nzoka ya kera yitwa Umwanzi na Satani” (Ibyahishuwe 12:9; 1 Timoteyo 2:13, 14). Satani yagoretse ibyo Imana yigisha. Urugero, Satani yatumye abantu babona ko umuryango ubabuza kwisanzura kandi ko ugoranye. Imitekerereze akwirakwiza mu binyamakuru byo muri iyi si ategeka, igamije kwereka abantu ko inama Imana itanga atari iz’ukuri kandi ko zidahuje n’igihe (2 Abakorinto 4:3, 4).  Ariko rero, nidusuzuma icyo Imana ivuga ku birebana n’inshingano z’umugore mu muryango nta ho tubogamiye, turasanga inama zo mu Ijambo ry’Imana zihuje n’ubwenge kandi ari ingirakamaro.
Inama ku bantu bashinga imiryango 4, 5. (a) Kuki umuntu w’igitsina gore yagombye kwitonda mu gihe ateganya gushaka? (b) Ni iki umuntu w’igitsina gore yagombye gukora mbere y’uko yemerera umugabo kuzashakana na we?
 4 Hari umuburo Bibiliya itanga. Ivuga ko muri iyi si iyoborwa na Satani, n’abafite ishyingiranwa ryiza bazagira “imibabaro.” Bityo rero, nubwo ishyingiranwa ryatangijwe n’Imana, Bibiliya iburira abashyingiranwa. Umwanditsi umwe wahumekewe yavuze ibyo umugore wapfushije umugabo, bityo akaba afite uburenganzira bwo kongera gushaka ati “naguma uko ari ni ho azarushaho guhirwa.” Nanone, Yesu yatanze inama yo kudashyingiranwa ku ‘babasha kubyemera.’ Icyakora, niba umuntu ahisemo gushaka, yagombye gushaka “uri mu Mwami,” ni ukuvuga umuntu usenga Imana, wayiyeguriye kandi wabatijwe.—1 Abakorinto 7:28, 36-40; Matayo 19:10-12. 5 Impamvu umuntu w’igitsina gore by’umwihariko yagombye kwitonda mu gihe ashaka uwo babana, ni umuburo watanzwe na Bibiliya ugira uti “amategeko ahambira umugore ku mugabo we. ” Iyo umugabo apfuye cyangwa agasambana maze agatandukana n’umugore we, umugore “ntaba agitegekwa n’ayo mategeko” (Abaroma 7:2, 3).  Kubona umuntu ugahita umukunda bishobora gutuma abantu bagirana ubucuti bw’agahararo, ariko si rwo rufatiro rukwiriye rwo kugira umuryango wishimye. Ku bw’ibyo rero, umuntu w’igitsina gore utarashaka agomba kwibaza ati ‘ese niteguye gusezerana n’uyu mugabo ko nzumvira amategeko ye?’ Umuntu asuzuma icyo kibazo mbere yo gushyingiranwa, ntabwo ari nyuma yaho. 6. Ni uwuhe mwanzuro abantu b’igitsina gore benshi bashobora gufata muri iki gihe, kandi se kuki ari uw’ingenzi cyane?
 6 Muri iki gihe, ahantu henshi umuntu w’igitsina gore ashobora kwemerera umuntu umusaba ko babana cyangwa akamuhakanira. 
Ariko kandi, guhitamo neza bishobora kuba ari cyo kintu gikomeye kurusha ibindi umuntu w’igitsina gore ashobora gukora. Ibyo biterwa n’uko ashobora kuba yifuza cyane kubona umugabo umuba hafi kandi umukunda, ibyo bikaba bishoboka mu ishyingiranwa. Hari umwanditsi wagize ati “uko turushaho kumva dushaka gukora ikintu, cyaba gushaka cyangwa kuzamuka umusozi runaka, ni ko turushaho kwibwira ko ari nta kibazo gihari maze tukita gusa ku makuru atubwira ibyo twifuza kumva. ” Umuntu uzamuka umusozi aramutse afashe umwanzuro udahuje n’ubwenge, bishobora gutuma atakaza ubuzima bwe; umuntu ahisemo nabi uwo bazabana, na byo bishobora kumuteza akaga. 7. Ni iyihe nama ihuje n’ubwenge yatanzwe ku birebana no gushaka umugabo?
 7 Umuntu w’igitsina gore yagombye gutekereza cyane ku bintu bikubiye mu kugandukira itegeko ry’umugabo umusaba gushyingiranwa na we.
 Mu myaka ishize, hari umukobwa w’Umuhinde wemeye yicishije bugufi ati “ababyeyi bacu barakuze kandi baturusha ubwenge, kandi ntibashobora gushukwa mu buryo bworoshye nkatwe. . . . Jye nshobora gukora ikosa mu buryo bworoshye. ” Ubufasha ababyeyi hamwe n’abandi bashobora gutanga ni ingenzi. Hari umusaza w’Umukristo w’inararibonye umaze igihe kirekire atera abakiri bato inkunga yo kumenya ababyeyi b’umuntu bifuza kuzashyingiranwa na we no kwitegereza bitonze imishyikirano uwo muntu agirana n’ababyeyi be hamwe n’abandi bagize umuryango we. Yanditswe na Sarongo Richard/Muhabura.rw"
1,politiki,politic,http://www.igihe.com/diaspora/U-Bwongereza-Abarokotse-Jenoside-yakorewe-Abatutsi-bagaragaje-imyirondoro-y-abajenosideri-bacyidegembya,U Bwongereza: Abarokotse Jenoside bagaragaje imyirondoro y’abajenosideri bacyidegembya," Mu itangazo rigaragaza ibyishimo batewe n’ifatwa rya Kabuga Félicien, abarokotse Jenoside yakorewe Abatutsi baba mu Bwongereza bahuriye mu muryango witwa ‘Ishami Foundation’ bagaragaje urutonde n’aho abajenosideri batanu baherereye mu Bwongereza basaba ko bafatwa bakagezwa imbere y’ubutabera. Ku wa 16 Gicurasi 2020 nibwo inkuru yabaye kimomo ko nyuma y’imyaka 26 ashakishwa ngo aryozwe ibyaha ashinjwa bifitanye isano na Jenoside yakorewe Abatutsi mu 1994, Kabuga Félicien ufatwa nk’umuterankunga wa Jenoside, yafatiwe mu Bufaransa ku myaka 84. Ni inkuru abarokotse Jenoside bari mu Rwanda no mu mahanga, bakiriye neza. Umuryango ‘Ishami Foundation’ na wo wagaragaje ko wishimiye ifatwa rye, uhamagarira u Bwongereza kubikuraho isomo bukagira icyo bukora ku bakekwaho uruhare muri Jenoside babubamo. Itangazo uwo muryango washyize hanze ku wa mbere tariki 18 Gicurasi 2020 rivuga ko ‘kimwe n’abandi Banyarwanda b’imbere mu gihugu n’ahandi ku Isi, abarokotse n’abanyeshuri baba mu Bwongerereza, bishimiye ifatwa rya Félicien Kabuga wafatiwe i Paris ku wa Gatandatu mu gitondo’. Ryibutsa u Bwongereza ko bugicumbikiye abajenosideri kandi ko abarokotse bakeneye ubutabera. Rigira riti “Ariko tuributsa Guverinoma y’u Bwongereza ko hakiri Abanyarwanda bashinjwa uruhare muri Jenoside bakiba hano mu Bwongereza.” Nyuma ya Jenoside abayigizemo uruhare bahungiye mu bihugu bitandukanye ndetse benshi bahindura imyirondoro batangira ubuzima bushya. Ishami Foundation yagaragaje urutonde rwa batanu baba mu Bwongereza, barimo abahinduye amazina, abandi biyitiriye ibindi bihugu. Urwo rutonde ruriho Vincent Bajinya, bahimba Brown. Uyu yari umwe mu bari bagize ‘Akazu’ ka Perezida Habyarimana kateguye Jenoside. Afatanyije n’Interahamwe ni umwe mu bapangaga za bariyeri muri Kigali. Ubu ngo aba mu gace ka Islington. Hari Mutabaruka Célestin wari Pasiteri mu Itorero ry’Abapantekote wagize uruhare mu iyicwa ry’Abatutsi barenga ibihumbi 20 bishwe urubozo. Hari n’abo abatangabuhamya bavuga ko babanje gukurwamo amaso. Ubu aba i Kent, agace karangwamo inyubako zidasanzwe kandi gafatwa nk’agakuze cyane mu Bwongereza. Kuri urwo rutonde hariho kandi Charles Munyaneza wari Burugumesitiri wa Komini Kinyamakara muri Perefegitura ya Gikongoro, ushinjwa kuyobora ibitero ku bihumbi by’Abatutsi bishwe bakajugunywa muri Mwogo. Ubu aba mu Mujyi wa Bedford. Uwari Burugumesitiri wa Komini ya Kigoma, mu yari perefegitura ya Gitarama, Ugirashebuja Célestin, wategetse Interahamwe kwica Abatutsi yari yategetswe ko babeshywa ko baje kurindirwa kuri komini na we ngo aba aho mu Bwongereza mu Mujyi muto wa Walton-on-the-Naze. Hari kandi Nteziryayo Emmanuel wari Burugumesitiri wa Komini, Mudasomwa muri Perefegitura ya Gikongoro. Uyu akaba we ubwe yarayoboye ibitero byishe Abatutsi muri komini ye. Nyuma yo kugera mu Bwongereza yahinduye amazina yiyita Emmanuel Ndikumana aho aba mu gace ka Wythenshawe mu Mujyi wa Manchester, nk’impunzi y’Umurundi. Umuyobozi Mukuru wa Ishami Foundation, Eric Murangwa Eugène, avuga ko u Bwongereza butaraha abarokotse Jenoside ubutabera, mu gihe cyose abo bajenosideri batarafatwa ngo baryozwe ibyo bakoze. Ati “Guverinoma y’u Bwongereza yahakanye ubutabera ku barokotse, yanga kohereza cyangwa kuburanisha abajenosideri batanu b’Abanyarwanda. Kunanirwa gutanga ubutabera kw’inzego z’ubutabera z’u Bwongereza, byongera guhakana Jenoside kandi bigira ingaruka ku gukira ibikomere kw’abarokotse. ” Yavuze ko bahamagarira Leta y’u Bwongereza na Guverinoma z’ibihugu n’umuryango mpuzamahanga muri rusange guhagarara ku ruhande rw’abarokotse, bagafatanya gukura abajenosideri mu mihanda yo mu Bwongereza n’ahandi ku Isi yose bakagezwa imbere y’ubutabera byashoboka bakajyanwa ahakorewe icyaha. Ku ifatwa rya Kabuga, Murangwa n’abandi bagize Ishami Foundation bavuze ko bizeye ko ubutabera buzatangwa vuba, kuko bwatinze bihagije, ariko bose bagahiriza ku kuba u Bwongereza bukwiye gufatira urugero ku Bufaransa bugatanga abajenosideri baburimo. Bagaragaza ko n’ibindi bihugu bikwiye kubifatiraho isomo. Ishami Foundation ni umuryango w’abagiraneza uhuza Abarokotse Jenoside yakorewe Abatutsi hakoreshejwe umupira w’amaguru mu rwego rwo kubaka ubumwe n’amahoro. Ni umuryango urimo abanyarwanda n’abanyamahanga."
2,imikino,sport,http://kigalipost.com/CECAFA-Kagame-Cup-Rayon-Sports-yatsinze-Atlabala-isanga-APR-FC-muri-1-4.html,"
CECAFA Kagame Cup: Rayon Sports yatsinze Atlabala isanga APR FC muri 1/4
"," Ku mugoroba wo kuri uyu wa Kabiri tariki ya 09 Nyakanga 2019 irushanwa rya Cecafa Kagame Cup ryakomezaga  aho hakinwe imikino ya kabiri mu itsinda A ryakiniye kuri stade ya Kigali i Nyamirambo n’itsinda B rikinira i Huye. Duhereye mu itsinda A, ikipe ya TP Mazembe nyuma yo gutsindwa umukino wayo wa mbere na Rayon Sports 1-0, yagarutse mu kibuga ishaka amanota yayo ya mbere imbere ya KMC yo muri Tanzania, ndetse byayikundiye ibona igitego kimwe rukumbi cyabonetse muri uyu mukino gitsinzwe na Mondeko Zatu ku munota wa 61. Nyuma y’uyu mukino hari hategerejwe umukino wa Rayon Sports na Atlabala FC yo muri Sudani y’Amajyepfo yari yabashije kunganya umukino wayo wa mbere na KMC (1-1). Gikundiro yasabwaga gutsinda uyu mukino igahita igira amanota atandatu ayerekeza muri 1/4 mbere y’uko ikina umukino wa nyuma. Jules Ulimwengu yongeye kwigaragaza kuko ari we wayitsindiye ibitego 2 byabonetse muri uyu mukino. Uyu rutahizamu mpuzamahanga w’Umurundi yafunguye amazamu ku munota wa 12 nyuma yo guhererekanya neza hagati ya Nshimiyimana Imran na Iranzi Jean Claude wahise asunikira uyu Jules Ulimwengu. Rayon Sports yakomeje guhererekanya neza isatira bikomeye izamu rya Atlabala ndetse iza kubona penaliti ku munota wa nyuma w’igice cya mbere nyuma yaho Ciza Hussein agushirijwe mu rubuga rw’amahina. Iranzi Jean Claude ni we wahawe amahirwe yo kuyitera ariko ayikubita ku giti cyo hasi cy’izamu. Mu gice cya kabiri Rayon Sports yakomeje gusatira kugeza ubwo Jules Ulimwengu ku munota wa 79 yatsindaga igitego cya kabiri ku mupira mwiza cyane wari uhinduwe na Mugheni Fabrice nawe wari uwuhawe na Bizimana Yannick wari ukinjira mu kibuga mu mukino we wa mbere muri Rayon nyuma yo kuva muri Muhanga FC. Amanota 3 Rayon Sports ibonye aje yiyongea ku yo yabonye mu mukino ubanza ubwo yatsinda TP Mazembe ibi biyihesha kuyobora itsinda A n’amanota atandatu, igakurikirwa na TP Mazembe ifite atatu mu gihe KMC ifite inota 1 n’umwenda w’igitego kimwe ku mwanya wa gatatu naho Atlabara ikaba ifite inota n’umwenda w’ibitego 2. Rayon Sports ibaye ikipe ya kabiri ikatishije itike nyuma ya APR FC yabigezeho ku wa Mbere nyuma yo gutsinda umukino wayo wa kabiri wayihuje na Green Eagles igitego 1-0. Umutoza Mathurin Ovambe Olivier watozaga umukino we wa kabiri muri Rayon Sports yari yongeye kugirira icyizere abakinnyi 11 bari babanje mu kibuga bahura na TP Mazembe ari bo: Kimenyi Yves, Iragire Saidi, Rugwiro Herve, Iradukunda Eric Radu, Rutanga Eric (c), Nshimiyimana Amran, Mugheni Kakule Fabrice, Comodore Olokwei (yasimbuwe na Nizeyimana Mirafa ku munota wa 66), Ciza Hussein (Bizimana Yannick 78’), Iranzi Jean Claude (yasimbuwe na Irakoze Saidi ku munota wa 48) na Ulimwengu Jules. Iri tsinda rizasubira mu kibuga rikina imikino ya nyuma mu itsinda ku wa Gatandatu tariki ya 13 Nyakanga 2019 aho TP Mazembe izaba icakirana na Atlabala naho Rayon Sports igahura na KMC. Indi mikino yabaye kuri uyu wa Kabiri mu itsinda B ikipe ya Mukura VS yanganyije na Bandari FC ibitego 2-2 naho KCCA FC yo muri Uganda itsinda igitego 1-0 Azam FC yo muri Tanzaniya inafite iki gikombe."
4,ubuzima,health,http://www.igihe.com/abantu/amazina/article/firdaus-izina-ry-umukobwa-wigengesera-mbere-yo-gukora,"Firdaus, izina ry’umukobwa wigengesera mbere yo gukora",Ni izina rikunze gukoreshwa mu bihugu bitandukanye ku Isi ariko cyane ibivuga ururimi rw’Icyarabu n’Igihinde.  	Ibiranga ba Firdaus Ba Firdaus ntibakunda guhita bemera impinduka zibayeho ahubwo barabanza bakagenzura icyaziteye bakagenzura niba ari na ngombwa ko zibaho. Ibi bijyanirana n’uko muri kamere yabo iyo hari ikintu runaka bashaka gukora babanza gufata umwanya munini bagitegura. Ni abantu bakunda kubahiriza inshingano zabo cyane ku buryo usanga akenshi  bahangayika iyo zitarashyirwa mu bikorwa bitewe n’agaciro baba bazihaye. Ni abanyempano cyane cyane ku bintu bijyanye n’ikoranabuhanga rigezweho. Mu rukundo usanga ba Firdaus ari abantu bakunze kuzana ibitekerezo by’inyamibwa cyane ariko ntibakunze kugaragaza amarangamutima yabo bihambaye ku buryo bisaba abo bakundana kubanza kwakira uko bateye hato bataba babakeka ibindi. Ba Firdaus bakunda kubaho mu buzima busazwe butuma babana n’abandi amahoro kandi bakemera ibintu bifite uburanga. Kuri bo ibikorwa bihabwa agaciro kanini kuruta amagambo.
5,imyidagaduro,entertainment,http://muhabura.rw/amakuru/imyidagaduro/article/nishimwe-naomie-wari-wambaye-nomero-31-ni-we-wambitswe,Nishimwe  wari wambaye nomero 31  ni we wambitswe ikamba rya Miss Rwanda 2020," Nishimwe Naomie wari wambaye nomero 31 muri iri rushanwa, ni we wambitswe ikamba rya Miss Rwanda 2020 atsinze bagenzi be bari bahatanye, asimbura Nimwiza Meghan wari uryambaye mu mwaka wa 2019 Nishimwe wambitswe iri kamba aserukiye Umujyi wa Kigali, agomba gushyira mu bikorwa umushinga ujyanye no kurwanya kanseri y’ibere mu Rwanda, ari na wo wamuhesheje amanota yo kwegukana ikamba nyuma yo gutoranywa mu bakobwa 10 bajya mu cyiciro cya nyuma. Nishimwe Naomie yambitswe ikamba rya Miss Rwanda nyuma y’inkuru zamuvuzweho ko ashobora kuba yaraje mu irushanwa ashyigikiwe n’umwe mu baterankunga bakomeye b’irushanwa, ndetse bishyira igitutu kuri iki kigo hamwe n’abategura irushanwa. 
 Mbere yo guhitamo utoranywamo Miss Rwanda ndetse n’ibisonga bye, habanje gutoranywa abakobwa 10 bahatana mu cyiciro cya nyuma, hagendewe ku bunararibonye bw’akanama nkemurampaka, nyuma yo kumva ibisubizo byatanzwe n’aba bakobwa ku bibazo bitandukanye babazwaga. Buri mukobwa yabazwaga ikibazo kimwe gusa, akagisubiza mu minota hagati y’ibiri n’itatu. Nishimwe Naomie (No 31), Umutesi Denise (No 43), Ingabire Gaudence (No 8), Umwiza Phionah (No 47), Mutegwantebe Chanice (No 27), Irasubiza Alliance (No 11), Teta Ndenga Nicole (No ,35) Musana Teta Hense (No 26), Umuratwa Anitha (No 42) na Akaliza Hope (No 1). 
 Ni bo batowemo nyampinga hamwe n’ibisonga bye, bitabujije ko mu bandi icyenda bari basigaye bashoboraga gutoranywamo nka Miss Popularity, cyangwa umukobwa uzi kwifotoza kimwe na nyampinga w’umurage. Aba 10 batoranyijwe, babazwaga ku bijyanye n’imishinga yabo, n’uburyo bazayishyira mu bikorwa. Nishimwe agiye kumara umwaka ahembwa ibihumbi 800 by’amanyarwanda buri kwezi, ahabwe imodoka nshya yo mu bwoko bwa Suzuki Suift n’amavuta yayo. Azahabwa umwaka wose akoresha imisatsi n’inzara, anambikwa imyenda y’ibirori ku buntu mu gihe akeneye amakanzu. Azahabwa serivisi za banki umwaka wose ahabwe ubwishingizi bwo kwivuza umwaka wose, gusohokera muri resitora umwaka wose kimwe no kuryama mu cyumba cya hoteli yabakiriye mu mwiherero. Azarihirwa ikiruhuko mu Mujyi wa Dubai n’itike y’indege anishyurirwe ibijyanye n’urwo rugendo byose n’ibindi byinshi bitandukanye birimo no guhabwa imyenda ya Siporo igihe ayikeneye mu gihe cy’umwaka wose. Igisonga cya mbere ni Umwiza Phiona wahembwe 1,200,000Frw, mu gihe Umutesi Denise yagizwe igisonga cya kabiri yahembwe 1,200,000Frw, bombi bakazahabwa icyumba cya hoteli umunsi umwe buri kwezi mu gihe cy’amezi atandatu bari kumwe n’umuryango wabo.

 Irasubiza Alliance yahawe ikamba ry’uwakunzwe na benshi (Miss Popularity) anahembwa 1,500,000FRW, iPhone 8Plus ya 64 GB ndetse anahabwe guhamagara no gukoresha interineti ku buntu mu gihe cy’umwaka azamarana iri kamba. Nishimwe Naomi kandi yahawe ikamba ry’umukobwa uzi kwifotoza (Miss Photogenic) umukobwa wifotoza akaberwa n’amafoto, yagenewe igihembo cya 1,200,000Frw. Teta Ndenga Nicole, yambitswe ikamba rya Nyampinga w’umurage (Miss Heritage), Umwiza Phiona yagizwe nyampinga wabanye neza na bagenzi be (Miss Congeniality). Nishimwe Naomie abaye Miss Rwanda wa karindwi wambitswe ikamba mu marushanwa yateguwe na Rwanda Inspiration Back Up, akaba na Miss wa 10 muri ba Miss bose babayeho biswe izina rya “Miss Rwanda” 
 
 
 
 
 Chief editor/ Muhabura.rw "
5,imyidagaduro,entertainment,http://muhabura.rw/amakuru/imyidagaduro/article/umuhanzikazi-asinah-yibasiye-abamaze-iminsi-bamutuka-kubera,Umuhanzikazi Asinah yibasiye abamaze iminsi bamutuka   kubera  amafoto agaragaza amabere ye," Asinah ni umwe mu bahanzi badasiba mu itangazamakuru, ku mbuga nkoranyambaga akoresha by’umwihariko Instagram na Snapchat akunze gushyiraho amashusho yigaragaza  nk’umuntu uhora yishmye  Mukasine Asinah yibasiye umwe mu gatsiko k’abamaze iminsi bamwoherereza ibitutsi bamuryoza amafoto yashyize hanze agaragaza amabere ye. Asinah Erra amaze imyaka igera kuri ibiri yinjiye mu muziki, aririmba mu njyana ya Dancehall na Afrobeat. Mu gihe gito amaze aririmba yagiye asohora indirimbo zacuranzwe ku maradiyo harimo ‘Izubu’, ‘Game Is Over’ afatanyije na Neg G The General, ‘Happy’, ‘Mapenzi’ n’izindi. Yari amaze iminsi yifotoza mu buryo busa n’ubushotora abagabo yarangiza akayasakaza ku mbuga nkoranyambaga. Ubwo aheruka gutukwa mu ntangiriro za Nyakanga 2017 nabwo yazize ifoto yerekana amabere yashyize ku mbuga nkoranyambaga bihurirana na video yari imaze iminsi ikwirakwizwa imugaragaza atigisa ikibuno mu mazi. Asinah u amaze hafi icyumweru asohora amafoto y’uruhererekane yiganjemo ayerekana amatako n’andi yafotowe igice cyo hejuru ariko amabere agaragara. Kuri uyu wa Gatatu tariki ya 25 Ukwakira 2017, Asinah yashyize hanze indi foto mu zigaragaza amabere abiganjemo abamukurikira kuri Instagram baramwibasira abandi barimo abasore bakamushimagiza bamubwira ko ‘abanezeza’. Umwe mu bafana yeruriye Asinah ko ‘ibyo akora abiterwa n’ihungabana yatewe no gutandukana na Riderman’, ibi byakuruye umujinya kuri uyu muhanzi maze asubiza uyu muntu ko ibyo ari gukora “bisa no kwibariza ubuhiri warangiza ukabwikubita” Kuri iyi foto Asinah yambaye ikanzu yera, idoze ku buryo mu gituza hafunguye ku buryo igice cy’amabere kigaragara ari nabyo byatumye bamwe bamwadukira bakamutuka bamushinja kwiyandarika.

 Kuri iyo foto Asinah yambaye ikanzu yera, idoze ku buryo mu gituza hafunguye ku buryo igice cy’amabere kigaragara ari nabyo byatumye bamwe bamwadukira bakamutuka bamushinja kwiyandarika.



"
5,imyidagaduro,entertainment,http://muhabura.rw/amakuru/imyidagaduro/article/radio-k-fm-yari-imenyereweho-abanyamakuru-nka-mc-tino-na,Radio K FM yari imenyereweho Abanyamakuru nka MC Tino na Ginty yamaze gufunga imiryango," Ikigo cy’itangazamakuru cyo mu gihugu cya Kenya NMG (Nation Media Group), cyatangaje ko kigiye gufunga zimwe muri radiyo zacyo zirimo na KFM ikorera mu Rwanda bijyanye na gahunda yacyo y’ivugurura. Itangazo NMG yashyize ahagaragara kuri uyu wa Kane tariki 30 Kamena 2016, rivuga ko bahisemo gufata uyu mwanzuro mu rwego rwo kuvugurura imikorere y’iki kigo bagamije kubaka imbere hacyo heza mu gutangaza amakuru agezweho kandi yizewe. Bavuga kandi ko bakoze ibi mu rwego rwo gutuma iki kigo kijyana n’ikinyejana cya 21 mu kugeza ku babakurikira amakuru agezweho. Iki kigo cy’itangazamakuru kivuga kandi ko cyafashe uyu mwanzuro mu rwego rwo guteza imbere televiziyo ya NTV ikazajya itangaza amakuru n’ibiganiro mu ndimi zinyuranye. Amaradiyo y’iki kigo agiye gufungwa, arimo Nation FM na QFM zombi zo mu gihugu cya Kenya ndetse na KFM yari isanzwe ikorera mu Rwanda. Gusa ngo nubwo ibi bitangazamakuru bifunze imiryango, ngo bizajya bikomeza gutangaza amakuru hifashishijwe interineti (online). Iri tangazo rivuga ko guhera kuri uyu 30 Kamena 2016, iki kigo kiri bugabanye abakozi bacyo ariko kikazakomeza kubaha ubufasha mu gihe bazaba batereje akandi kazi. NMG kandi ivuga ko izakomeza guha agaciro ababakurikira bijyanye n’ibyifuzo byabo. Radiyo KFM mu Rwanda yafunguwe ku mugaragaro tariki 06 Gashyantare 2012. Uretse KFM, Nation Media Group kandi yatangije ibitangazamakuru bimaze kuba ubukombe nka The Daily Nation, The East African, The Daily Monitor, Easy Fm, NTV, NTV Uganda, The Citizen n’ibindi.
 Mc Tino na Axelle muri Studio za K FM 
 Yanditswe na  Snappy Akayezu Jean de Dieu/Muhabura.rw"
11,iyobokamana,religion,http://www.igihe.com/iyobokamana/amadini/article/abahoze-bayobora-adepr-bihannye-umucamanza-kubera-gusubika-urubanza-kenshi,Abahoze bayobora ADEPR bihannye umucamanza kubera gusubika urubanza kenshi," Abaregwa ni Sibomana Jean, Tom Rwagasana, Mutuyemariya Christine, Sebagabo Leonard, Sindayigaya Theophile, Gasana Valens, Niyitanga Straton, Beninka Bertin, Mukabera Lynea, Twizerimana Emmanuel, Nzabarinda Tharcisse na Mukakamari Mediatrice. Ubushinjacyaba bubarega kunyereza 2 366 708 946Frw nk’uko byagaragajwe muri raporo y’umugenzuzi yakozwe nyuma y’ifatwa ry’abo bayobozi mu 2017. Ku wa 14 Ukuboza 2018 nibwo Urukiko Rwisumbuye rwa Gasabo, Urugereko ruburanisha ibyaha bimunga ubukungu bw’igihugu, rwagize abere Bishop Sibomana Jean na Bishop Tom Rwagasana bari abayobozi ba ADEPR n’abandi 10 kuko batahamwe n’ibyaha bari bakurikiranyweho. Ubuyobozi bwa ADEPR n’ubushinjacyaha bwajuririye iki cyemezo mu Urukiko Rukuru, ari naho urubanza rugeze kuri ubu. Urubanza rukimara kujuririrwa abaregwa bagiye bitaba urukiko urubanza rugasubikwa kugeza ubwo rwongeye gusubukurwa  tariki ya 21/2/201/20 saa mbili za mugitondo ku Rukiko Rukuru, aho ababurana bose bari bitabiriye ndetse bafite n’ababunganira mu mategeko. Ubushinjacyaha bwabwiye urukiko ko bwasabye Urwego rw’Imiyoborere (RGB) gukora ubugenzuzi (Audit) kandi ko irimo kubikora nk’uko biri mu ibaruwa umushinjacyaha yasomeye urukiko yanditswe na RGB, akomeza asaba ko urubanza rwashyirwa tariki ya 8/7/2020. Uku kongera gusubika urubanza byatumye uwari umuvugizi wa ADEPR, Bishop Sibomana Jean, avuga ko urubanza rumaze gusubikwa inshuro zirindwi zose  hashakwa ibimenyetso, agaragaza ko izo nshuro nta na rimwe atitabye urukiko bityo ko atumva impamvu akomeza kubura ubutabera. Yakomeje avuga ko imitungo ye yose kimwe n’iy’abandi batandatu [Tom Rwagasana, Sebagabo Leonard, Mutuyemariya Christine, Niyitanga Salton, Sindayigaya Theophile na Gasana Valens] yafatiriwe bikabagiraho ingaruka zikomeye mu gihe ku bandi batanu bareganwa itafatiriwe ndetse bari mu kazi ka ADEPR. Bishop Sibomana yavuze ko urubanza rumaze gusubikwa kuva tariki ya 10/6/2019, 18/6/2019, 17/7/2019, 6/9/2019, 13/9/2019, 03/10/2019, 8/11/2019, 21/2/2020; atigeze abura mu rukiko, akabishingiraho asaba ko umucamanza uyoboye iburanisha witwa Nzabonimana Cassien ava mu rubanza kuko uko gutinda akubona nko kubogama ku ruhande rumwe rurega kuko ari rwo ruhora rusaba ko urubanza rusubikwa hagishakishwa ibimenyetso. Abaregwa bavuga ko ubugenzuzi bwasabwe n’ubucamanza batemeranya na bwo kuko mu 2017 hari ubwakoreshejwe n’ubushinjacyaha bukaburanirwaho mu rukiko rwisumbuye rwa Gasabo.  Kuba rero harasabwe ubundi bugenzuzi nyuma y’imyaka itatu batari mu kazi babibona nko kubaheza mu gihirahiro. Ubwihane bw’umucamanza bukaba bwaratanzwe kuri uyu wa Mbere kugira ngo busuzumwe n’urukiko. Urubanza rukaba ruzasubukurwa nyuma yuko urukiko rufashe icyemezo kuri ubwo bwihane. Ni ryari umuburanyi yihana umucamanza? Kwihana umucamanza ni igihe umuburanyi yanze ko amuburanisha iyo; Ubwe cyangwa uwo bashakanye n’abana babo, bafite inyungu bwite mu rubanza; Ubwe, cyangwa uwo bashakanye afitanye isano y’amaraso cyangwa yo gushyingiranwa ku buryo butaziguye cyangwa afitanye isano ku buryo buziguye kugeza ku gisanira cya kane n’umwe mu bagize inteko y’urukiko, n’umwe mu baburanyi, n’umwunganira cyangwa umuhagarariye; Umwe mu baburanyi agaragaje ishingiro ry’urwango afitanye n’umucamanza; Umwe mu baburanyi agaragaje ko umucamanza afitanye ubucuti bwihariye n’undi mu baburanyi cyangwa kuva aho urubanza rutangiriye, yarigeze kwakirwa mu buryo bwihariye n’umwe mu baburanyi ku mafaranga ye, cyangwa yaremeye impano ahawe n’umuburanyi; Iyo yigeze kugira icyo avuga cyangwa agatanga inama kuri urwo rubanza mbere y’uko ruburanishwa; Iyo yigeze kuba mu rubanza ari umucamanza, umwunzi, umushinjacyaha, umugenzacyaha, umuburanyi, umutangabuhamya, , umusemuzi, inzobere cyangwa umukozi wo mu butegetsi bwa Leta; Yiyamwa kandi iyo habayeho urubanza rw’ishinjabyaha cyangwa rw’imbonezamubano, hagati y’umucamanza cyangwa uwo bashakanye, abafitanye n’umucamanza isano ishingiye ku maraso cyangwa ku gushyingirwa ku buryo butaziguye cyangwa ku buryo buziguye kugeza ku gisanira cya kane n’umwe mu baburana, uwo bashakanye cyangwa abo bafitanye isano ishingiye ku maraso cyangwa ku gushyingirwa ku buryo butaziguye cyangwa ku buryo buziguye kugeza ku gisanira cya kane."
2,imikino,sport,http://muhabura.rw/amakuru/sport/article/amafoto-abatoza-5-beza-ku-isi-wenger-k-umwanya-wa-4-reba,"AMAFOTO:Abatoza  5 beza ku isi,wenger k’umwanya  wa 4 ,reba abandi imbere n’inyuma ye"," Gutoza ikipe y’umupira w’amaguru bisaba impano zitandukanye ndetse n’ubumenyi bw’uwo mukino, gukorana neza n’abakinnyi abaha ingufu ndetse n’ikinyabupfura.ibyo byose bigakurikirwa n’ingufu z’umubiri ndetse n’imitekerereze myiza. gusa ikingezi Ni ukubaha ubwenge bukoreshwa mu kibuga.nubwo ibi bamwe mu batoza baba babifite ariko gutoza birabananira kubera kutagira impano yo kuyobora bityo bigasaba umuntu kugira impano yo kuba umunyabugeni ndetse n’ umuyobozi. Urutonde rwabo hakurikijwe ibikombe batwaye ndetse n’ibindi bigwig bafite muri ruhago. 5. Diego Simeone 
 Argantine niyo nkomoko, atoza Atletico Madrid. Yatwaye ibikombe 2 iwabo muri argentine ageze muri Espanye  yahise azamura atretico ayigeza ku mwanya wa 5 . yayifashije gutwara Europa league 2012,gutwara  igikombe cy’umwami 2013, yatwaye champiyona 2014 kandi yageze inshuro 2 ku mukino wanyuma wa champions league asezererwa na Real Madrid 2014 na 2016 4. Arsene Wenger  
 Umufaransa  utoza Arsenal,mugutoza azamura abana bato agatuma bagira amazina akomeye muri ruhago.Yafashije ikipe ye kuguma mu makipe 4 yambere muri champiyona  imyaka 19.yatwaye ibikombe 3 bya championa , 6 bya  FA Cup anagera no k’umukino wanyuma wa champions league 2016. muri 2003-2004 yasoje championa adatsinzwe na rimwe.kandi yatwaye igikombe cya championa ari muri Monaco ndetse n’igikombe cy’igihugu. 3. Louis Van Gaal  
 Muri  Ajax yatwaye champions league 1995, igikombe gihuza ikipe yatwaye champions league na Europa league 1992, chamiyona inshuro 3 n’igikombe cy’igihugu, muri Brcelona na Buyern yatwaye  championa inshuro 3 ndetse n’igikombe cy’igihugu. 2. Jose Mourinho  
 Portugal niyo kavukire. Icyazwiho cyane ni ukuntu azi gukora ubwugarizi bukomeye ndetse n’imbaraga z’umubiri ku ikipe ye.yari umwarimu  mbere yuko yinjira mu gutoza abikomoye kuri Bobby Robson  na Louis Van Gaal. Yatwaye championa  8 n’ibikombe by’igihugu  4 ari muri Fc Porto, Chelsea, Inter, na Real Madrid. yatwaye  Eufa cup  2003 na  Champions League ari muri Fc Porto na  Inter de milan.Yaje gusubira gutoza Chelsea ahita ayivamo ajya muri Manchester united aho yegukanye Europa league ndetse na EFL Cup. 1.Carlo Ancelotti  
 Uyu mutaliyani niwe mutoza  wenyine umuze gutwara champions league inshuro 3. 2014 atoza  Real Madrid, inshuro  2 atoza AC Milan 2003 na 2007. Kandi yegukanye ibikombe bya  chapiyona y’ Ubutaliyani (AC Milan),ubwongereza (Chelsea)  ndetse n’ubufaransa (Paris Saint-Germain). hakiyongeraho na Real Madrid.amarushanwa yose yegukanye ni 18 bikaba aribyo bimugira uwambere. Yanditswe na HABARUREMA Djamali /MUHABURA.RW"
1,politiki,politic,http://www.igihe.com/politiki/article/minisitiri-biruta-asanga-uganda-ifite-ubushake-ibibazo-byayo-n-u-rwanda,"Minisitiri Biruta asanga Uganda ifite ubushake, ibibazo byayo n’u Rwanda byakemuka mu cyumweru kimwe "," Kuwa Gatanu tariki 21 Gashyantare 2020 nibwo Inama yabereye i Gatuna ihuje abayobozi b’u Rwanda, Uganda, Angola na Repubulika Iharanira Demokarasi ya Congo, yahaye Uganda ukwezi kumwe ko kugenzura ibirego bya Repubulika y’u Rwanda ku bikorwa bibera ku butaka bwayo by’imitwe ibangamiye guverinoma y’u Rwanda, byaba ari ukuri, Uganda igafata ingamba zose zo kubihagarika no kwirinda ko byakongera kubaho nyuma hakabaho ibiganiro byo gufungura imipaka. Mu kiganiro Majuscule Propos cya Televiziyo y’u Rwanda, cyavugaga ku bibazo by’u Rwanda na Uganda cyatambutse kuri iki Cyumweru, Minisitiri w’Ububanyi n’Amahanga, Dr. Vincent Biruta, yabajijwe ku cyizere cy’uko Uganda yaba izubahiriza ibyo yasabwe mu kwezi kumwe yahawe, asubiza ko ikibazo atari igihe cyo kubikemura ahubwo ikibazo ari ubushake bwa Politiki. Yavuze ko ibyo u Rwanda rusaba byumvikana kandi ko ari ibintu bitatwara icyumweru kimwe kugira ngo bikemuke Uganda iramutse ifite ubushake bwo kubikemura. Ati “Njye ntekereza ko iyo haba ubushake bwa Politiki bitajyaga gusaba iminsi 30 kubera ko ibyo u Rwanda rusaba birumvikana: Dufite abanyarwanda bafashwe bari muri gereza dusaba ko barekurwa. Turasaba ko gufata abanyarwanda no kubatoteza mu buryo bunyuranyije n’amategeko bihagarara. Turasaba ko ibikorwa byo gushyigikira imitwe irwanya u Rwanda bihagarara. Ndatekereza ko itari inakenewe, ibyo ni ibintu abantu bakora mu cyumweru kimwe.” Uganda iri mu bibazo by’ubukungu ndetse na Banki nkuru y’icyo gihugu iherutse kwerurira abagize Inteko Ishinga Amategeko ko yaguye mu gihombo cya miliyoni 545 z’amadorali ya Amerika mu myaka 15 ishize. Abasesenguzi basanga Uganda ikeneye cyane ko umupaka ufungurwa nubwo n’abanyarwanda bawukeneye. Ku ruhande rumwe bisa nk’aho Museveni yari yizeye ko inama iheruka isiga iwufunguye nkuko n’ubutumwa yanditse kuri Twitter bibugaragaza. Nyuma gato y’iyo nama yanditse ati “Mfitiye impuhwe abaturage ba Uganda n’ab’u Rwanda bagizweho ingaruka n’ifungwa ry’umupaka wa Gatuna. Ndabasaza kwihangana mu gihe turi gushaka igisubizo kirambye. Nizeye ko ukuri kuzagaragara kubera Guverinoma ya NRM [Ishyaka riri ku butegetsi] ihagaze ku kuri.” My sympathies go out to the citizens of Uganda and Rwanda that have been affected by the closure of the Katuna border. I call upon you to be patient as we pursue a lasting solution. I am very optimistic that the truth will come out because the NRM government stands for the truth. pic.twitter.com/940BtM2kTK — Yoweri K Museveni (@KagutaMuseveni) February 21, 2020 Dr. Vincent Biruta wari mu nama yabereye i Gatuna, yavuze ko abahuza bari bateguye gahunda irimo n’ikimenyetso cyo kwambuka umupaka, ariko abakuru b’ibihugu baza kuyihindura nyuma ari nabwo ikiganiro n’itangazamakuru cyakuwemo, hagasomwa itangazo. Birashoboka ko ariho icyizere Museveni yari afite cyari gishingiye. Ati “Ndakeka iyo nyandiko ya Twitter yaranditswe inama irimo cyangwa itararangira, wenda bikozwe n’ushinzwe konti ye ya Twitter.” Umujyanama wa Perezida Kagame, Dr Jean Paul Kimonyo, yavuze ko Museveni ashobora kuzubahiriza ibyo yasabwe kubera igitutu ariho cyerekeye ubukungu bwa Uganda buri kuzahara. Ati “Turebye uko ibintu bihagaze ubu Perezida Museveni ari ku gitutu gikomeye. Bisa nk’aho Museveni yatekerezaga ko inama yabaye ku wa Gatanu izafungura umupaka ariko si ko byagenze. Kuri we hari igitutu ku ruhande rw’ubukungu nubwo n’abanyarwanda bawukeneye [Umupaka].” Dr. Kimonyo asanga Uganda yaratunguwe n’uburyo u Rwanda rwitwaye ku bijyanye n’ifungwa ry’umupaka, itangira gufata ibyemezo bitandukanye. Ati “Ikibazo gitangira Uganda yaravuze ngo u Rwanda ruze rupfukame ariko ibyo ntibyashobotse. Ntabwo Museveni yakuyeho pasiporo ya Charlotte Mukankusi, [ushinzwe dipolomasi mu mutwe w’iterabwoba wa RNC, washinzwe na Kayumba Nyamwasa], ntabwo ari ku busa batangiye kurekura bamwe mu bo bafunze. Ndatekereza ko azakora ibyo asabwa niba bikenewe ko umupaka ufungurwa nkuko yabivuze.” Hashize imyaka itatu hari ubwumvikane buke hagati y’ibihugu byombi, u Rwanda rushinja Uganda gukorana no gukingira ikibaba ibikorwa by’imitwe igamije kuruhungabanyiriza umutekano, birimo iby’imitwe ya RNC, FDLR, RUD Urunana n’indi. Hari gufata no gufunga abanyarwanda mu buryo bunyuranyije n’amategeko bagakorerwa iyicarubozo ndetse no kubangamira ubucuruzi bwarwo. Intambwe imaze guterwa mu kuzahura umubano hagati y’ibihugu byombi, irimo kurekura abaturage bari bafunzwe kuri buri ruhande, no gusinya amasezerano yo guhererekanya abanyabyaha. Ibyo u Rwanda rusaba Uganda Kimwe mu byo u Rwanda rwari rwasabye mbere y’inama ya Kane y’i Gatuma cyo gutesha agaciro pasiporo yahawe Charlotte Mukankusi wo muri RNC ari nayo yakoreshaga mu ngendo ze, cyarubahirijwe. U Rwanda kandi rwari rwasabye Uganda kohereza abantu bagize uruhare mu bitero byo mu Kinigi mu mwaka ushize, byahitanye abantu 14 abandi bagakomereka. Ku wa Gatatu hari babiri boherejwe, nubwo hari abandi bataroherezwa. U Rwanda rukomeje gusaba Uganda gukurikirana ibikorwa n’ikusanywa ry’inkunga ihabwa imitwe yo guhungabanya u Rwanda, bikorwa n’abarimo Prossy Bonabaana, Sula Nuwamanya, Dr Rukundo Rugali, Emerithe Gahongayire na Emmanuel Mutarambirwa, byose bigashyigikirwa na RNC, binyuze mu muryango utari uwa leta Self-Worth Initiative. Mu bandi rusaba kohererezwa bari muri RUD Urunana yagabye igitero mu Kinigi, uretse Sous Lieutenant Selemani Kabayija na Private Fidèle Nzabonimpa bagejejwe mu Rwanda, hari Mugwaneza Eric na Capt. Nshimiye uzwi nka Governor ari na we wayoboye igitero cyo mu Kinigi. U Rwanda kandi rusaba Uganda gukurikirana abayobozi bakorana na RNC na RUD Urunana barimo Umunyamabanga wa Leta Philemon Mateke, Brig Gen Abel Kandiho uyobora CMI, Brig Gen Fred Karara, Col Sike Asiimwe, Major Fred Mushambo, Col Kaka Bagyenda n’abandi bayobozi bagira uruhare muri ibyo bikorwa."
2,imikino,sport,http://muhabura.rw/amakuru/sport/article/ambasaderi-munyabagisha-valens-yatorewe-kuba-perezida-wa,Ambasaderi Munyabagisha Valens yatorewe kuba Perezida wa Komite Olempike," Kuri uyu wa Gatandatu Tariki ya 11 Werurwe muri Lemigo Hotel habereye amatora ya Komite Olempike y’u Rwanda (CNOSR), Ambasaderi Munyabagisha Valens ku mwanya wa Perezida yasimbuye Robert Bayigamba.
 Uko amatora yagenze Perezida: Munyabagisha Valens, amajwi 43 kuri 45 Visi Perezida wa mbere: Rwemarika Felicite amajwi 43 kuri 45 Visi Perezida wa kabiri: Bizimana Festus amajwi 42 kuri 45 Umunyababanga Mukuru:Bizimana Dominique n’amajwi 42 kuri 45 Umubitsi: Ingabire Alice Ku mwanya w’abajyanama: E’gairma Hermine yabonye amajwi 35,Nzabanterura Eugene agira abona amajwi 35. Umugenzuzi w’imanari ari we Umwari Josette yabonye amajwi 45 kuri 45. Yanditswe na Chief Editor/MUHABURA.rw"
4,ubuzima,health,http://www.igihe.com/amakuru/muri-afurika/article/mu-kwezi-kumwe-rdc-ishobora-gutangaza-intsinzi-kuri-ebola,Mu kwezi kumwe RDC ishobora gutangaza intsinzi kuri Ebola," Kuwa 3 Werurwe 2020, itsinda ry’abaganga mu kigo gishinzwe kwita ku barwayi ba Ebola, i Beni muri Kivu y’Amajyaruguru, ryishimiye ko umurwayi wa nyuma wa Ebola, Semida Masika, yasohotse mu bitaro yakize. Umuyobozi wa Komite ishinzwe guhangana na Ebola, Dr. Jean-Jacques Muyembe, yavuze ko kuba umurwayi wa nyuma wa Ebola, yarasohotse mu bitaro kuwa 3 Werurwe, bisobanuye ko iki cyorezo kirimo kurwanywa, ariko ari ngombwa gutegereza iminsi 42 kugira ngo nibura hatangazwe ko cyatsinzwe burundu. Avuga ko kubara byatangiye kuwa 2 Werurwe, umunsi umurwayi wa nyuma yasuzumwe ntasanganwe Ebola, aho bivuze ko adashobora kwanduza iyo virusi abandi. Ati “Byose nibiramuka bigenze neza, dushobora kuzatangaza ko icyorezo cya Ebola kitagihari kuwa 12 Mata 2020”. Kuva mu ntangiriro za Kanama 2018, abantu 3444 baketsweho Ebola, abagera ku 3310 basanzwe bayirwaye naho 134 basanga ntayo barwaye. Imibare y’Ishami ry’umuryango w’abibumbye ryita ku buzima (OMS), igaragaza ko kugeza kuwa 2 Werurwe, abagera ku 2264 bishwe na Ebola."
4,ubuzima,health,http://kigalipost.com/Umugore-yijugunye-muri-Nyabarongo-ahetse-umwana.html,"
Umugore yijugunye muri Nyabarongo ahetse umwana
"," Umugore utaramenyekana amazina mu gitondo cyo kuri uyu wa mbere yijugunye muri Nyabarongo ahetse n’umwana muto ariko bombi bavanwamo. Yabikoreye hafi y’ikiraro kigabanya Intara y’Amajyepfo n’Umujyi wa Kigali. (inkuru y’Umuseke). Birakekwa ko uyu mugore yari yiyahuye, umukozi wo ku ruganda rwa Ruriba warebaga yahise yinaga mu mugenzi arabarohora. Abantu benshi bahise batabara batangira kubitaho banahamagara n’imodoka y’imbangukiragutabara bajyanwa kwa muganga. Nta mwirondoro w’uyu mugore urabasha kumenyakana kuko nta byangombwa yari afite nk’uko umwe mu bakozi ku ruganda rwa Ruriba witwa Karake Jean Marie Vianney wari uhari yabibwiye Umuseke. Nta mpamvu iramenyakana yatumye uyu mugore yiyahura nta n’umuntu hafi aha wavuze ko yaba amuzi.

Umugore wiyahuye yahise atabarwa ajyanwa agihumeka

Akana ababyeyi bari hafi bahise batangira kukitaho kari kagihumeka"
1,politiki,politic,http://www.igihe.com/amakuru/u-rwanda/article/dr-ngabitsinze-urujeni-na-mukama-abbas-mu-bahawe-imyanya-mishya-na-perezida,"Dr Ngabitsinze, Urujeni na Mukama Abbas mu bahawe imyanya mishya na Perezida Kagame"," Muri izi mpinduka kandi Mukama Abbas wari umaze igihe asoje manda nka Visi Perezida w’Inteko Ishinga amategeko - Umutwe w’Abadepite - yagizwe Umuvunyi Mukuru Wungirije ushinzwe gukumira no kurwanya ruswa n’ibyaha bisa na yo, asimbuye Musangabatware Clément. Impinduka nshya zatangajwe kuri uyu wa Mbere, zigaragaza ko Dr Ngabitsinze wari Umuyobozi wa Komisiyo ishinzwe gukurikirana imicungire y’umutungo wa leta, PAC, mu Nteko Ishinga Amategeko, yabaye Umunyamabanga wa Leta muri Minisiteri y’Ubuhinzi n’Ubworozi; umwanya utari usanzwe ufite umuntu muri iyi minisiteri. Dr Ngabitsinze si mushya mu rwego rw’ubuhinzi n’ubworozi, kuko yize ibijyanye n’uru rwego aho afite impamyabumenyi y’ikirenga mu bukungu bushingiye ku buhinzi yakuye muri Kaminuza ya Milan mu Butaliyani. Asanzwe ari n’umwarimu muri Kaminuza y’u Rwanda aho yatangaga n’ubundi amasomo y’ubuhinzi. Yanabaye Umuyobozi w’Inama y’Ubutegetsi w’Ikigo gishinzwe kuzamura ibyoherezwa mu mahanga bikomoka ku buhinzi n’ubworozi, NAEB. Naho Bakuramutsa Feza Urujeni wagizwe Umuyobozi ushinzwe Ibiro bya Perezida wa Repubulika, yabaye Umuyobozi Mukuru wa Imbuto Foundation. Yanabaye Intumwa y’u Rwanda yungirije mu Muryango w’Abibumbye. Undi wahawe umwanya ni Mukama Abbas wari umaze imyaka ibiri nta mwanya afite nyuma y’imyaka 18 mu Nteko Ishinga Amategeko nk’Umudepite. Yagizwe Umuvunyi wungirije ushinzwe gukumira no kurwanya ruswa n’ibyaha bisa nayo, asimbuye Musangabatware Clement wari kuri uyu mwanya. Uwingeneye Joyeuse wakoraga mu Kigo cy’Igihugu cy’Iterambere, RDB, mu ishami rishinzwe ibijyanye n’Imenyekanishabikorwa, we yagizwe Umuyobozi Mukuru w’Ikigo cy’Igihugu gishinzwe gutunganya amasoko ya Leta, RPPA. Abandi bahawe imyanya ni abagize Inama y’Ubutegetsi y’Ikigo cy’Igihugu gishinzwe ibijyanye n’indege, iyobowe na Niyonkuru Zephanie mu gihe abongerewe manda ku mwanya w’abagize Komite itoranya ku mwanya w’ubukomiseri muri Komisiyo y’Igihugu y’Uburenganzira bwa muntu aho Umuyobozi wayo Kayijire Agnes."
1,politiki,politic,http://www.igihe.com/politiki/article/iby-ingenzi-ku-rugendo-rwo-kweguza-perezida-donald-trump-rugeze-mu-mahina,Iby’ingenzi ku rugendo rwo kweguza Perezida Donald Trump rugeze mu mahina," Gutora ingingo ya mbere yo gukoresha nabi ububasha Trump ahabwa n’itegeko, byatowe n’abadepite 230 kuri 427 bari bari mu nteko; mu gihe iyo kubangamira imirimo y’inteko ishinga amategeko yatowe n’abadepite 229. Aya matora asobanuye ku buryo butaziguye ko perezida Trump atakarijwe icyizere n’intumwa za rubanda cyo gukomeza kuyobora Leta Zunze Ubumwe za Amerika, nubwo urubanza rwa nyuma ruzacibwa na Sena, aho ishyaka ry’aba-Républicains  rifite ubwiganze. Umuyobozi w’aba -Républicains  muri Sena ya Amerika, Mitch McConnell, yavuze ko yifuza ko ibiganiro kuri uyu mwanzuro ukomeye byazaba bigufi. Gusa nta kigaragaza ko Sena izahitamo gukura ku buyobozi Perezida Trump kuko abasenateri benshi ari abo mu ishyaka rye. Gukuraho Perezida Trump bisa n’ibirimo amacenga menshi. Umunsi ku wundi amakuru agenda yisukiranya, agaragaza ko hari abantu benshi babyihishe inyuma, ndetse n’inzira z’ubwiru zinyurwamo ngo iki cyemezo gifatwe. Ese byatangiye bite?  Muri Nzeri uyu mwaka, nibwo hamenyekanye amakuru avuga ko umwe mu bakozi bashinzwe ubutasi, wahoze anakorera ikigo cy’ubutasi cya CIA, yagejeje ikirego ku mugenzuzi mukuru w’ubutasi, arega Perezida Trump gukora ibikorwa atemererwa n’amategeko. Mu kirego cye, avuga ko umwe mu bayobozi bo mu biro bya perezida [White House] wamuhaye amakuru; yari atewe impungenge n’ibyavugiwe mu kiganiro kuri telefone cyo muri Nyakanga 2019, hagati ya Perezida Donald Trump na Perezida wa Ukraine,  Volodymyr Zelensky. Muri iki kiganiro,  Perezida Trump yasabye icyo gihugu cy’amahanga kwivanga mu matora ateganyijwe mu mwaka utaha wa 2020, muri Amerika. Yanashyize igitutu ku gihugu cy’amahanga, agisaba gukora iperereza kuri umwe mu bazahangana nawe mu matora yo muri 2020; byose bigakubirwa mu cyaha cyo gukoresha nabi ububasha ahabwa n’itegeko nk’umukuru w’igihugu. Umwunganizi mu mategeko wa Trump, Rudolph Giuliani n’intumwa nkuru ya leta, William Barr, bashyirwa mu majwi ko bafite uruhare rutaziguye muri ibi bikorwa; ndetse ko n’abayobozi bakuru mu biro by’umukuru w’igihugu bashatse gukingira ikibaba Trump kuko bazi neza uburemere bw’ibyavuzwe na Trump. Inzira iteganywa n’amategeko kugira ngo umukozi wo mu biro bishinzwe iperereza atange ikirego cy’ibikorwa biri gukorwa, kandi bitandukanye n’amategeko yarakurikijwe. Uwatanze iki kirego yakigejeje ku mugenzuzi mukuru w’ubutasi, uyu nawe wagombaga kukigeza ku muyobozi mukuru ushinzwe ubutasi ku rwego rw’igihugu, nyuma yo gusuzuma uburemere bwacyo. Gusa umuyobozi mukuru ushinzwe ubutasi ku rwego rw’igihugu, Joseph Maguire, ntiyigeze ashyikiriza iki kirego inteko ishinga amategeko, nkuko yabisabwaga n’amategeko; ahubwo yahisemo kugisha inama ibiro bishinzwe ubujyanama muri minisiteri y’ubutabera; ibi nabyo byanzura ko icyo atari ikibazo cyihutirwa nyamara izi mpande zombi nta na rumwe rufite ububasha bwo gufata uwo mwanzuro. Kuwa 19 Nzeri, nibwo hamenyekanye ko kudashyirwa ahagaragara kw’iki kirego, byagizwemo uruhare na perezida Trump wifuzaga ko Ukraine itangira iperereza kuri Hunter Biden, umuhungu wa Joe Biden, wo mu ishyaka ry’abademokarate, wahoze ari Visi Perezida. Kutavuga rumwe kuri iki kibazo byakomeje kwiyongera, kugera ubwo kuwa 25 Nzeri, 2019, ibiro by’umukuru w’igihugu [White House] byemeye ko raporo ikubiyemo ibiregwa Trump n’amajwi y’ikiganiro kuri telefone hagati ya Trump na Zelensky bishyirwa ahagaragara. Kuva icyo gihe Trump n’abamushyigikiye batangiye kwamagana ibikubiye muri icyo kirego, bavuga ko bidafite agaciro kandi uwabitangaje nta bumenyi buhagije afite kubyo yaregeye. Ni iki mu by’ukuri Trump yaganiriye na Zelensky? Ibiro by’umukuru w’igihugu [White house] byashize hanze ikiganiro Trump yagira na perezida wa Ukraine, byibwira ko bishobora kuzagaragaza neza Trump, ndetse bigahosha umwuka mubi wari utangiye kuzamuka, gusa ibi si ko byagenze. Ibyo biganiro bigaragaza ko Trump yashatse guhuza inkunga Amerika iha Ukraine, no gusaba Ukraine gukora iperereza kuri Hunter Biden; ndetse n’ubugambanyi bwabaye mu matora yo muri 2016. Zelensky wagaraje gushaka kumvikana, ahanini bitewe nuko yifuzaga ko Amerika imugurisha ibisasu bya “Javelin anti-tank missiles”, Trump yamubwiye ko Rudy Giuliani ari we muntu yizeye babiganiraho. Ni iki abagize inteko ishinga amategeko bibanzeho mu gusesengura impamvu batakariza icyizere Trump? Amakuru avuga ko Nancy Pelosi, uyobora inteko ishinga amategeko yifuzaga kumva ibirego byose bishinja Trump gukoresha nabi ububasha ahabwa nka perezida; gusa abademokarate bibanze ku ngingo yo gutakariza icyizere Trump bareba cyane ku kibazo cya Ukraine, aho kureba ibibazo byose bigaragaza imyitwarire idahwitse ye. Adam Schiff, uyobora akanama karebana n’ubutasi mu nteko ishinga amategeko, yagaragaje ibibazo bine bifuzaga gukoraho iperereza. Icya mbere bifuzaga kumenya niba Trump yarongeye gusaba ubufasha igihugu cy’amahanga mu kwivanga mu matora. Icya kabiri bashakaga kumenya niba ibiro by’umukuru w’igihugu [White House] byaremeye ko bigirana inama na Ukraine, ari uko Ukraine yemeye gutangiza iperereza mu cyimbo cya Trump. Icya gatatu, bifuzaga kumenya niba Ukraine yari ifite impamvu yo kwizera ko itazahabwa inkunga ya gisirikare, kugeza igihe  itangirije iperereza rya Trump. Icya kane, bifuzaga kumenya niba hari impamvu zifatika zateye Trump kwitwara atyo. Trump yisobanura ate? Perezida Trump n’abamushyigikiye bemeza ko nta kidasanzwe yakoze. Bemeza ko nta nta gitutu bashyizeho Ukraine ngo ibakorere ibitemewe n’amategeko. Ni iki Joe Biden ahuriyeho na Ukraine?  Dusubije amaso inyuma ubwo Joe Biden yari  Visi Perezida wa Leta Zunze Ubumwe za Amerika, ubutegetsi bwa Obama bwagerageje gutera inkunga Ukraine mu makirimbirane ifitanye n’u Burusiya. Abanyaburayi na Amerika bahisemo gushaka uburyo bakuraho Viktor Shokin, wari umushinjacyaha mukuru wa Ukraine, kuko basangaga ruswa yibasiye abayobozi bakuru muri iki gihugu, ari imbogamizi mu gukomeza imbaraga za Ukraine. Viktor Shokin  yafatwaga nk’ufite uruhare runini muri icyo kibazo; yakuwe ku mwanya we, mu mavugurura yakozwe bitegetswe na Amerika n’abanyaburayi; aho Joe Biden yivugiye ko ariwe wategetse ko hafatirwa inkunga ya miliyari  imwe y’amadorari kugeza igihe Ukraine ishyize mu bikorwa icyifuzo cyabo. Hunter Biden ahurira he n’iki kibazo? Hunter yamaze igihe kinini cy’ubuzima bwe akora ubucuruzi mu izina rya se (Joe Biden). Yagiraga uruhare rutaziguye mu biganiro byari bigamije kwinjiriza inyungu ubucuruzi bwa se, ndetse akaba n’umuyobozi muri banki yaterwaga inkunga na se. Hunter Biden yahawe umwanya mu nama y’ubuyobozi y’ikigo cya Amtrak, mu buryo atari akwiye na gato; ndetse anashyirwa mu nama y’ubuyobozi y’ikigo cy’ingufu cya Ukraine [Burisma]. Ibikorwa bya Hunter byaramenyekanye cyane muri politiki y’abademokarate. Igihe yari mu Bushinwa ari kumwe na se mu ruzinduko rw’akazi; yagiranye ibiganiro n’umuyobozi wa banki ya Private Equity, aho bamwe mu bayobozi bakuru mu biro bya perezida batangiye gukeka ko ari gushaka uburyo bwo kwishakira inyungu ze bwite; ibintu bitari byarigeze bikorwa mu biro by’umukuru w’igihugu. Hunter kandi ngo yari azi neza ko imyitwarire ye irebwa nk’ikibazo mu myaka yabanje, mu gihe cy’amatora.  Kwinjirira amatora ya Amerika Trump akeka ko ikigo cyitwa ‘Crowdstrike’ gifitanye umubano na Ukraine kandi ko cyahishe ububiko bw’amabanga ya komite nyobozi mu ishyaka ry’abademokarate, bibye hakoreshejwe ikoranabuhanga mu gihe cy’amatora ya 2016. Trump yifuzaga ko Ukraine iha Amerika ubwo bubiko bw’amabanga. ‘Crowdstrike’ ni ikigo cyo muri Amerika, cyashinzwe ku bufatanye n’umurusiya wahungiye muri Amerika akiri umwana. Iki kigo cyahawe akazi na komite nyobozi y’ishyaka ry’abademokarate kugira ngo kibafashe kumenya uburyo ubutumwa bwa bamwe mu bayobozi b’abademokarate bwinjiwemo mu gihe cy’amatora ya 2016. Trump ahangayikishijwe nuko iki kigo kitigeze giha ububiko bw’amabanga cyasesenguye FBI cyangwa undi uwo ariwe wese, nyamara muri Ukraine nta hantu ho guhisha ubwo bubiko bw’amabanga hahari, kandi nta n’impamvu ifatika yatuma babuhisha. Trump atsimbarara ku ngingo ivuga ko u Burusiya butigeze bwinjira mu mabanga y’abademokarate; ahubwo ari ibinyoma byahimbwe n’ikigo ‘Crowdstrike’ kuko aricyo cyahishe ibimenyetso mu rwego rwo guhimbira ibyaha ubutegetsi bwe n’u Burusiya. Gutakariza icyizere Perezida bikorwa bite? Hifashishijwe ingero kuri Nixon na Clinton baheruka kweguzwa, komite ishinzwe iyubahirizwa ry’amategeko mu nteko nshingamategeko niyo igira uruhare runini muri iki gikorwa. Iyi komite yumva abatangabuhamya, igategura ibirego irega perezida mu buryo bwemewe n’amategeko, n’ingingo zijyana nabyo, igakora amatora, byakwemezwa bikoherezwa mu nteko rusange y’abagize inteko nshingamategeko bagakora amatora nabo, ingingo imwe cyangwa zose zatorwa ku bwiganze, Perezida agatakarizwa ikizere. Kuri perezida Trump we, ikibazo cye cyanyuze mu nzira ebyiri mu gihe kimwe, aho urwego rw’ubutasi rwakoze iby’ibanze, rukora raporo ruyoherereza komite ishinzwe iyubahirizwa ry’amategeko, ari nayo yateguye ibirego bishinjwa Trump. Nyuma y’ibyemejwe n’abagize inteko nshingamategeko umutwe w’abadepite, umutwe wa Sena niwo uzaca urubanza rwa nyuma rwemeza niba Trump yeguzwa cyangwa agakomeza kuyobora Amerika. Mu rubanza rwa Sena, uhagarariye perezida mu mategeko niwe uburana kuko perezida ubwe ntagomba kuba ari muri icyo cyumba cy’iburanisha. Perezida w’urukiko rw’ikirenga niwe ugena uburyo icyemezo cya Sena gishyirwa mu bikorwa, ariko Sena nayo ishobora gutora ivuguruza icyemezo cye. Kugira ngo kandi icyemezo cya Sena gitorwe, bisaba ko 2/3 by’abasenateri bacyemeza (aba-senateri 67 ku 100). Sena ya Amerika irimo aba-senateri 53 bo mu ishyaka ry’aba-Repubulikani, bisobanuye ko kugira ngo Trump akurwe ku buyobozi, 20 muri bo basabwa gutora bihuje n’abademokarate. Trump akuwe ku buyobozi byagenda bite? Itegeko rivuga ko perezida wa Leta Zunze Ubumwe za Amerika akuweho, asimburwa na visi perezida; Ubu Mike Pence niwe wasimbura Trump. Igihe baba baviriyeho rimwe, umukuru w’inteko nshingamategeko Nancy Pelosi niwe wayobora; gusa bisa n’ibidashoboka kuko aba-republicains ntibiteguye gukora icyatuma Pelosi ahabwa umwanya wa perezida. Uza ku mwanya wa kane mu rukurikirane rw’abasimbura Trump ni Mike Pompeo, umunyabanga wa leta; gusa uyu nawe afite aho ahuriye n’ibibazo bya Ukraine. Uwa gatanu ni ushinzwe imari ya leta Steven Mnuchin, ari nawe udafite imbogamizi n’imwe yamubuza kuba perezida wa Amerika."
5,imyidagaduro,entertainment,http://www.igihe.com/imyidagaduro/article/bwa-mbere-mu-mateka-uwatorewe-kuba-miss-america-agiye-kumarana-ikamba-imyaka,Bwa mbere mu mateka uwatorewe kuba Miss America agiye kumarana ikamba imyaka ibiri," Mu itangazo ryashyizwe hanze n’abategura iri rushanwa bavuze ko iri iryo mu 2021 ryasubitswe kubera icyorezo cya COVID-19. Uyu mukobwa yabwiye ikinyamakuru People ko gukora muri ibi bihe kuri we bigoye, kuko hari byinshi asabwa gukorera kuri internet. Ati “Iki kintu ntabwo Miss America yari yarigeze ihura nacyo, ni ikigo kimaze imyaka irenga ijana none ninjye wa mbere ibintu nk’ibi bibayeho. Ni gute nabyakira, ni gute nzahangana no gushyira mu bikorwa ibintu nakoreraga ahantu hatandukanye noneho nkabikora nifashishije Internet?” Camille Schrier, usanzwe ari inzobere mu butabire ni we wambitswe ikamba rya 99 rya Miss America 2020 nyuma yo gutungurana akagaragara mu cyumba cyaberagamo irushanwa avangavanga ibinyabutabire bitandukanye muri ‘laboratoire’. Uyu mukobwa w’imyaka 24 y’amavuko muri Miss America 2020 yageze imbere y’Akanama Nkemurampaka yambaye umwambaro w’abakora muri laboratoire avangavanga bimwe mu byo yari yitwaje harimo na ‘Hydrogen peroxide’. Ndetse biza no kuba kimwe mu bintu bikomeye byatumye yambikwa ikamba rya Miss America 2020."
14,urukundo,relationship,http://muhabura.rw/amakuru/urukundo/article/dore-ibimenyetso-6-byakwereka-ko-umukobwa-mu-kundana,Dore ibimenyetso 6 byakwereka ko umukobwa mu kundana bizarangira abaye umugore wawe," Igihe bibaye ngombwa ko umuntu ashaka gukora ubukwe agomba guhitamo neza.Ni ingenzi kugira imyanzuro y’ukuri n’ubwo ikintu mubuzima kitamera neza nk’uko umuntu aba abyifuza, ariko hari ibimenyetso bishobora ku kwereka wowe mugabo uko wagerageza guhitamo umugore w’ukuri mushobora kuzarambana. Ni iby’ingenzi ko wamenya umwanzuro wanyuma kugira ngo ushakane n’umukobwa wifuza. Ariko ibyo bimenyetso bishobora gutuma gahunda yo guhitamo ikorohera nk’uko ubyifuza. Ibimenyetso 6 bishobora ku kwereka umukobwa wahitamo gushakana nawe mukazabana ubuzira herezo 1.Umukobwa ukubona akakwishimira Iyo akwishimira bya nyabyo ndetse akakuvugaho ari kumwe n’inshuti ze cyangwa abo bakorana n’abandi,uwo aba ashobora kuba umugore waba wifuza kuba washaka.Iyo atekereza ko uri umugabo w’agatangaza kuburyo abandi bagore bakwifuza, ibyo nawe bituma uhita ufata umwanzuro wo gushakana nawe. 2.Yicisha bugufi imbere y’inshuti zawe Inshuti z’umugabo ni ingenzi mu buzima bwe bwa buri munsi kandi buri mugabo ashaka umugore wumvikana n’inshuti ze kuko nacyo ni ingenzi mu buzima.Iyo yishimira uko ubanye n’inshuti zawe ndetse agakunda ku kwisanzuraho akabikora n’igihe muri kumwe n’inshuti zawe.ibyo nabyo bishobora gutuma ufata umwanzuro. 3.Abaho mu buzima bwe Aha uyu mukobwa yiyumvisha ko buri kintu cyose atagicyenera ngo agutege amaboko ko ukimuha kandi yumva ko mwembi mushobora kubana neza ari uko yifitiye ibintu bye ntacyo agucyeneraho nawe kandi ukaba ufite ibyawe.Ikindi yumva ko ahubwo aho kugirango n’utwo wari ufite aho kugira ngo atukunyage yagufasha kugera ku ndoto zawe ndetse nawe akaba yakwigeza kubyo yiyemeje.Ibyo nabyo bishobora gutuma ufata umwanzuro wokumushaka kandi mukazarambana. 4.Uramukumbura iyo mutari kumwe Iyo umukobwa mutari kumwe,wumva ubuze amahoro ahubwo ukamutekerezaho.Agaragara nk’uwa kwinjiye mu bitekerezo utiriwe unamutekerezaho cyane ukumva uramukumbuye gusa.Iyo utekereza muri ubu buryo biba byoroshye gufata umwanzuro wo kumushaka. 5.Buri muntu yitangira undi Iyo umugore adashobora ku kwitangira,nawe ntabwo wamwitangira.Sinzi niba umugore uteye gutya wamushaka ngo agire icyo yakugezaho.Kugira ngo ubukwe bubeho ni uko hagomba kubaho kwitanga.Bityo iyo umukobwa akwitangira nawe ushobora ku mwitangira,noneho icyo gishobora gutuma ufata umwanzuro wo kumugira umugore wawe w’iteka ryose. 6.Aba ari umufana wawe wambere Aho uri hose aba yifuza kuhaba,akumva yakurwanirira aho bibaye ngombwa ndetse ntabwo atekereza kuba yagusiga wenyine mu bihe bigoye,mbese aguhora hafi no mubihe bigoye akwizirikaho atekereza ko uzabivamo bitewe n’uko akuri hafi.iyo ubonye ko ari umufana wawe w’imena bitewe n’ibyo agukorera byo kukuba hafi bishobora gutuma ufata umwanzuro wo kubana nawe. Ibi bimenyetso byose twavuze haruguru bishobora gutuma ufata umwanzuro wo gutuma ubuzima bwawe bwose ubumarana n’uwo mwari.Ariko icyo ushobora kumenya ni uko uwo mwanzuro Atari buri mugabo wese washobora kuwufata ahubutse. Yanditswe na Habarurema Djamali"
5,imyidagaduro,entertainment,http://muhabura.rw/amakuru/imyidagaduro/article/mbonyi-islael-yerekeje-muri-kenya-nyuma-yo-kwigwizaho,Mbonyi Islael yerekeje muri Kenya nyuma ya Groove Awards," Islael Mbonyi kuri ubu arimo kubarizwa mu gihugu cya Kenya aho agiye gufatanya n’Abakristo bo mu mu murwa mukuru w’Iki gihugu  I Nairobi kwizihiza Noheli  nziza n’Umwaka mushya muhire bahimbaza Imana mu ndirimbo. Ni mu gitarmo cyateguwe n’Urubyiruko rwo muri uyu mujyi wa Nairobi rwibumbiye mu kitwa “Kefa Generation”, Umuhanzi w’injyana zihimbaza Imana  uherutse gutwara ibihembo bitari bikeya muri Groove Awards ndetse akaba ari nawe wahawe igihembo cy’umuhanzi w’Umwaka mu bagabo ndetse akaba n’Umwanditsi mwiza w’umwaka . muri zimwe mu ndirimbo ze zatumye agera kuri ibi byose nk’iyitwa  “kumigezi, ndanyuzwe, agasambi, ndetse yaje gushyira hanze alubm yitwa Uri Number  One"".


 Igitaramo kizagaragaramo Mbonyi Islael umuhanzi umaze kwigaragaza hono mu Rwanda ko ashoboye ibyo akora  Kur’ubu uyu  Mbonyi Islael  akaba yaragiye muri Kenya kwifatanya na Kefa Generation urubyiruko rwashyize imbaraga hamwe mukubaka umurimo w’Imana, aho bagenda bafasha abantu gutegura ibirori byabo"" Kefa generation hamwe na israel mbonyi"" mu gitaramo  bise Christmas Celebration, ni kucyumweru mu mujyi wa Nairobi ahitwa Kayole Calvale Convenant Center, itegerejwe nabenshi nk’uko tubitangarizwa n’Abanyarwanda batuye muri Kenya.


 Urubyiruko rwo muri Kenya rwibumbiye mu kitwa Kefa Generation  Urubyiruko abahungu n’abakobwa nibo bishyize hamwe bategura iki gikorwa cyiza doreko aribwo bagitangira, ariko bizeye ko bazagera kure nk’uko  Mbana Eugene na Mwungeri Patrice babidutangarije ubwo batugezagaho amakuru y’iki gitaramo , biteganyijweko azahagera kuwa 6, hanyuma concert ibe kucyumweru bitangire saa 3h00 kugeza saa 7h z’umugoroba , Ku itariki 20 Ukuboza.
 Kanda hano wumve indirimbo ya Mbonyi Islael ""Kumigezi""  Yanditswe na Akayezu Snappy/Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/50cent-yibasiwe-n-uwahoze-ari-umukunzi-we-ndetse-ashyira,50Cent yibasiwe n’uwahoze ari umukunzi we ndetse ashyira amabanga ye yose ahagaragara," Tompkins Shaniqua wahoze ari umukunzi wa 50 Cent ndetse bakaba banafitanye n’umwana yakomoje ku makimbirane bafitanye hanyuma nawe agaragaza ukuri ku iraswa rya 50Cent  ndetse amanyomoza  ibyatangajwe n’uyu muhanzi ko yarashwe inshuro 9 zose urufaya rw’amasasu atangaza ko ari inshuro 5 zonyine uyu muhanzi yarashwe.


Umuryango wabo wamaranye igihe kinini none uyu ni umunsi wo gushyira hanze amabanga yabo yose Hashize iminsi umuhanzi 50Cent ashyize ku mbuga nkoranya mbaga ifoto ye n’umuhungu we Marquise agaragaza ko  kuba maman yarataye uyu mwana nawe agomba kumwanga mu magambo yagiraga ati:Uyu muhungu agomba kwanga maman umubyara igihe cyose azajya atekereza kubyo nyina yamukoreye ndetse ibi azabikora ku giti cye nk’uko nange nabikoze (namwanze). Ibi rero byatumye uyuwahoze ari umukunzi wa 50Cent agira icyo atangaza mu rwego rwo gusubiza uyu mugabo we nawe yahise yandika ku nkoranyambaga ye ati:

 Yanditswe na Akayezu Snappy/Muhabura.rw"
4,ubuzima,health,http://kigalipost.com/Ubukwe-bwa-Mukaperezida-n-umusore-arusha-imyaka-27-bwatashye-ikinege-cye.html,"
Ubukwe bwa Mukaperezida n’umusore arusha imyaka 27 bwatashye, ikinege cye kitabishaka -AMAFOTO
"," Ubukwe bwa Mukaperezida Clotilde w’imyaka 48 na Kwizera Evariste w’imyaka 21 bwavuzweho byinshi bwashyize burataha, kuri uyu wa Kane basezerana imbere y’amategeko mu Murenge wa Musha, mu Karere ka Rwamagana. Ni ubukwe bwatashywe n’imbaga y’abantu barimo abaturutse hirya no hino bagiye kwihera ijisho abageni, bamwe bakajujura ko bagiye kubana ku mpamvu zirenze urukundo rusanzwe. Kwizera yazamuye ukuboko atewe ishema no kuba Mukaperezida amubereye umugore imbere y’amategeko. Mukaperezida nta kuzuyaza yazamuye ukuboko, mu ijwi rituje yemeza ko Kwizera amubera umugabo nk’uko amategeko abiteganya. Uyu mugore utuye mu murenge wa Gishali muri Rwamagana akora akazi ko kuvura yifashishije imiti ya Kinyarwanda. Ni akazi yakuyemo ibipangu bibiri birimo icyo abanamo na Kwizera n’ikindi akoreramo ahazwi nko kwa Karangara. Kwizera Evariste we nibwo akirangiza amashuri yisumbuye, aracyari ku rugerero. Ngo nyuma yo gusezerana, ateganya kwiga Kaminuza akabifatanya no kwita ku mugore we. Ubukwe bwagezwe intorezo n’umwana wa Mukaperezida… Nk’uko bigenda mu gusezerana mu mategeko, Umunyamabanga Nshingwabikorwa w’Umurenge wa Musha, Muhoza Théogene, mbere yo gusezeranya Kwizera na Mukaperezida yabanje kubaza niba nta muntu ufite impamvu zatuma bombi badashyingiranywa. Umukobwa w’ikinege wa Mukaperezida witwa Uwamariya Francine, washatse ubu ufite abana babiri, yahise azamura ukuboko, ajya imbere avuga ko ku myaka 31 afite atakwemera ko umusore w’umwana ajya kuvimvira mu mitungo se yaruhiye.
Ati ""Impamvu ntifuza ko bavanga umutungo ni uko nibawuvanga bizatuma banavanga umutungo wa Data kandi batabyemerewe."" Mukaperezida wahise afatwa n’ikiniga, ahawe umwanya yemera ko uwo mwana ari uwe ariko ko atumva impamvu adashaka ko asoza urugendo rw’urukundo yatangiye mu mahoro. Yavuze ko yarihiye umukobwa we amashuri akamuha n’inzu, akamushakira akazi ndetse akamuha inka n’ibibanza bibiri. Ati ""Siniyumvisha impamvu umwana wanjye watambamira ko nshakana n’uwo nakunze kuko n’abaturanyi barabizi, umutungo mfite ni uwo nishakiye ntabwo nigeze nsezerana na Se w’uyu mwana.” Hifashishijwe igitabo cy’amategeko, Umunyamabanga nshingwabikorwa yahise avuga ko ibyatambamira ugushakana ari ibintu bibiri; Icya mbere ni ukubura kwa kimwe mu bisabwa byerekeye ugushyingirwa, icya kabiri ni imiziro yerekeye ugushyingirwa. Yahise atesha agaciro ubusabe bwa Uwamariya kuko bamutumye ibimenyetso byerekana ko koko imitungo yose Mukaperezida afite ari iya Se akabibura. Ibirori bihumuje ubwo Kwizera na Mukaperezida bari imbere y’imbaga, benshi batunguwe no kubona bombi basomana umunwa ku wundi. Mu kiganiro gito na IGIHE, umwe mu babyeyi ba Kwizera bavuze ko ashyigikiye umwana we kuko yujuje imyaka y’ubukure, bityo bagomba kumwubahira icyo yahisemo. Ati ""Kuva kera na kare iyo umwana wawe yujuje imyaka y’ubukure, iyo afashe icyemezo ugomba kukimwubahira kuko aba azi impamvu yagifashe, natwe ntabwo twatambamira urukundo rwabo kuko bose barakuze, ikindi kuba barahuje icyemezo cyo kubana ni uko babyumvikanye neza."" Umwe mu batashye ubu bukwe yavuze ko yahurujwe n’ikinyuranyo cy’imyaka ya Kwizera na Mukaperezida ndetse yumvaga Leta idashobora kubasezeranya. Amafoto yaranze uyu muhango




Bari bashyigikiwe



Umukobwa w’ikinege wa Mukaperezida yagerageje kudobya ubukwe, ariko abura ingingo yisunga

Basezernye ivangamutungo rusange

Aha basomanaga byimbitse bishimira intambwe bateye

Mukaperezida yari yishimye nubwo umukobwa we yabanje kubizambya

Ubu ni umugabo n’umugore mu buryo bwemewe n’amategeko Inkuru ya IGIHE"
1,politiki,politic,http://www.igihe.com/politiki/amakuru/article/ancel-yasobanuye-uko-ingabo-z-u-bufaransa-zasabwe-gusenya-ibirindiro-bya-fpr-mu,Ancel yasobanuye uko Ingabo z’u Bufaransa zasabwe gusenya ibirindiro bya FPR  mu 1994 ngo idafata Kigali," Ancel ni umwe mu basirikare 2500 boherejwe  mu Rwanda tariki 22 Kamena 1994, mu cyiswe Opération Turquoise bafite inshingano zo guhagarika Jenoside no gushyiraho igice kizwi nka Zone Turquoise mu Burengerazuba bw’u Rwanda kitagombaga kurangwamo imirwano. Tariki 29 Gicurasi uyu mwaka, mu Ishuri Rikuru ryo mu Bufaransa ryigisha ubumenyi rusange, EHESS, ishami ry’uburenganzira bwa muntu habereye ibiganiro bigamije kwibuka Jenoside yakorewe Abatutsi muri Mata 1994. Mu bari batumiwe muri ibyo biganiro, harimo Rtd Lieutenant Colonel Guillaume Ancel, ni umwanditsi w’ibitabo birimo icyitwa, Rwanda, la fin du silence. Yavuze ko ubwo boherezwaga mu Rwanda muri Opération Turquoise, ibyo bari bagiye gukora babisobanuriwe habura amasaha abiri gusa ngo bahaguruke. Mu byo yasobanuriwe, yaje kumenya ko u Bufaransa bufite uruhare mu ntambara yari imaze imyaka ine iri mu Rwanda, hagati y’Ingabo za FPR Inkotanyi n’iza Leta y’u Rwanda. Yavuze ko Ingabo z’u Bufaransa zari mu Rwanda zagiye zigira uruhare mu bitero bigamije gusenya ibirindiro bya FPR Inkotanyi, bukanafasha Leta mu bikorwa yari irimo byo kurimbura abatutsi. Guillaume Ancel w’imyaka 53, avuga ko ubwoko bw’intwaro bahagurukanye mu Bufaransa bazanye mu Rwanda, zabagaragazaga ko baje mu ntambara aho gutabara abaturage nkuko ubutumwa bari bajemo bwavugaga. Nk’Ingabo zirwanira ku butaka zarimo abakomando bo muri (RPIMa) Regiment Parachutistes d’Infanterie de Marine, bafite intwaro zirasa hafi ndetse na kure harimo n’izikoreshwa mu ijoro, abarwanisha ibifaru n’abandi benshi bafite indege z’intambara za kajugujugu 10 bita Gazelle n’izindi eshatu za Super-Puma. Ingabo zirwanira mu kirere zari zifite indege zirenga 30 harimo za C-130 Hercules, Falcon -20, C-160 TRANSALL na CASA-235. Ingabo zo mu kirere kandi zakodesheje indege imwe ya Airbus, Boing 747 imwe, Antonov-124 Condor cumi na ziriindwi (17) zo gutwara ibikoresho bya gisirikare. Yavuze ko ubwo bageraga i Goma muri Zaïre (Repubulika Iharanira Demokarasi ya Congo y’ubu), bari bahawe amabwiriza yo kurinda Umujyi wa Kigali ngo utava mu maboko ya Leta yakoraga Jenoside ukajya mu maboko ya FPR yari mu rugamba rwo kubohora igihugu. Mu buryo butunguranye, Ancel avuga ko amabwiriza yahindutse ku munota wa nyuma bagasabwa kurasa ku birindiro by’ingabo za FPR kugira ngo bayihagarike idakomeza gufata uduce dutandukanye tw’igihugu. Ubwo bageraga mu Bisesero, kamwe mu duce twari muri Zone Turquoise, Ancel avuga ko batunguwe no kubona Leta bashyigikiriye ariyo iri kwiyicira abaturage, aho ibihumbi bisaga 60 by’abatutsi byari bimaze kwicwa. Ngo aho niho bongeye guhererwa amabwiriza mashya, basabwa guhagarika imirwano ahubwo bakajya mu bikorwa by’ubutabazi. Ikinyamakuru Esprit cyatangaje ko mu buhamya bwe yakomeje avuga ko nubwo kari agace k’ubutabazi, kanabaye aka politiki kuko bahafashirije Ingabo za Leta yari imaze gukora Jenoside zigahunga nta nkomyi zigana muri Zaïre, ndetse bakabaherekeza bakabagezayo amahoro. Guillaume Ancel mu buhamya yatanze, yanavuze ko we ubwe ari umwe mu basirikare b’u Bufaransa batanze intwaro ku Ngabo za Leta yari imaze gukora Jenoside ubwo  yari mu buhungiro muri Zaïre. Ubusanzwe amategeko mpuzamahanga ntabwo yemera ko impunzi zijya mu kindi gihugu zifite intwaro cyangwa se ngo zihabwe intwaro. Iryo tegeko ryo gufasha Leta yakoze Jenoside mu buhungiro ngo ryatanzwe n’Ibiro bya Perezida François Mitterrand, nyuma yo kwemezwa n’ibiro by’umugaba mukuru w’ingabo. Ancel avuga ko ntaho u Bufaransa bushobora guhungira uruhare rwabwo muri Jenoside yakorewe Abatutsi, mu gihe bwashyigikiye ku mugaragaro, bugakingira bukanatanga intwaro kuri Leta yakoze Jenoside. Yavuze ko bibabaje kuba Ingabo z’u Bufaransa nta ruhare zihabwa mu biganiro bya politiki, nko kuba zakwemera gukora ikintu cyangwa zikacyanga bitewe n’uko  zisanzwe bimeze, nkuko bigenda ku ngabo zo mu Bwongereza. Yavuze ko kandi impamvu Leta y’u Bufaransa yakoze ibyo ishaka mu gihe cya Jenoside yakorewe Abatutsi, ari uko nta batavuga rumwe na Leta bigenga bari bahari icyo gihe ngo babyamagane. Ashimangira ko gukomeza kuzinzika amateka ngo atajya ahagaragara, ari amakosa akomeye u Bufaransa bukora ashobora no gutuma ibyabaye byongera bikaba. Muri Mata  uyu mwaka, Perezida w’u Bufaransa, Emmanuel Macron, yatangaje ishyirwaho rya komisiyo igizwe n’abahanga mu mateka n’abashakashatsi, izasesengura inyandiko icyo gihugu kibitse zigaragaza ibikorwa byacyo mu Rwanda hagati ya 1990-1994, ngo hashyirwe ahabona ukuri ku ruhare rwacyo muri Jenoside yakorewe abatutsi. Guillaume Ancel yagaragaje ko icyo gitekerezo ari cyiza ariko gishobora kubangamirwa n’abahoze mu buyobozi bw’u Bufaransa nka Amiral Jacques  Lanxade wari umugaba Mukuru w’Ingabo z’u Bufaransa mu gihe cye Jenoside yakorewe Abatutsi. Lanxade aherutse kuvuga ko abashakashatsi mu mateka nta gishya bazabona mu nyandiko z’umubano w’u Bufaransa n’u Rwanda mbere no mu gihe cya Jenoside. Nubwo ingabo za FPR zagiye zitambikwa n’Ingabo z’u Bufaransa zafashaga Leta yakoze Jenoside, ntabwo byabujije ko Umujyi wa Kigali ubohorwa tariki ya 4 Nyakanga 1994. Ingabo za FPR zakomeje urugamba mu tundi duce tutari twagafashwe, zirusoza tariki 18 Nyakanga uduce twose tw’igihugu tumaze kwamburwa Guverinoma yakoze Jenoside."
4,ubuzima,health,http://www.igihe.com/abantu/amazina/article/assiel-izina-ry-umuhungu-w-umunyamahoro,"Assiel, izina ry’umuhungu w’umunyamahoro"," Izina Assiel rigaragara no mu Giheburayo “Asiel” aho risomwa “AH-Z-iy-eh-L” bikaba bisobanura ngo “Icyaremwe n’Imana.” Assiel mu zindi ndimi ryandikwa nka Asiel, Cassiel,  Chasiel, Hasiel, Hassiel, Jaasiel na Jansiel.  	Ibiranga ba Assiel Ba Assiel ni abanyembaraga kandi bakunda gukora ubushakashatsi ku bintu bitandukanye. Bafite  ubuhanga mu gutegura ibintu kandi bikagenda neza. Ni abantu bumva batuzuye iyo nta muntu basangira urukundo, ibyo bungutse n’imikorere. Ni abanyamahoro muri kamere yabo, bakunda ukuri n’ubutabera. Ba Assiel bagaragara nk’abagira isoni mu bandi kandi barihangana. Bita ku kumenya impamvu y’ibyo bashaka n’impamvu ibatera kubirarikira. Bakunda gutembera, ubwisanzure, kwinezeza no gusabana n’abandi. Ni abanyabwenge ndetse bashobora guhanga udushya ariko bagorwa no gukoresha neza amafaranga. Hari ibihangange ku Isi bikoresha izina rya Assiel harimo umukinnyi wa filime Asiel Rodriguez Perez; Asiel Kneeland wamamaye mu kwambika abakinnyi ba filime na Asiel Norton wandika filime akaba yaragiye atsindira n’ibihembo bitandukanye."
1,politiki,politic,http://www.igihe.com/diaspora/article/kwibuka26-amb-yasmin-amri-sued-yasabye-urubyiruko-kurushaho-gukurikirana,Kwibuka26: Amb. Yasmin Amri Sued yasabye urubyiruko kurushaho gukurikirana amateka y’u Rwanda," Ni ubutumwa, Amb. Yasmin Amri Sued yahaye urubyiruko rwitabiriye umuhango wo Kwibuka ku nshuro ya 26 Jenoside yakorewe Abatutsi wabereye muri Koreye y’Epfo, ku cyumweru tariki 12 Mata 2020, witabiriwe n’abanyarwanda baba muri icyo gihugu n’abo muri Cambodia bose hamwe bagera kuri 78. Nyuma yo guhurizwa ku ikoranabuhanga kuko guhurira hamwe bitashobokaga kubera COVID-19, ibiganiro byatangijwe n’umunota wo Kwibuka. Umuyobozi w’Umuryango w’Abanyarwanda baba muri Koreya y’Epfo, Abdul Karim Uzabakiriho, yavuze ko hakiri ikibazo cy’abakoze Jenoside bakidegembya kandi bakomeje gukwirakwiza ubutumwa bw’urwango. Yavuze ko Imiryango mpuzamahanga irimo Umuryamgo w’abibumbye, Umuryango w’Ubumwe bw’u Burayi, Umuryango uharanira ubufatanye mu bukungu n’Iterambere (OECD), n’indi ifite inshingano zo gufatanya na Guverinoma y’u Rwanda n’abanyarwanda kurwanya ibyo bikorwa bibi. Mu buhamya Alex Rugamba, wacitse ku icumu rya Jenoside akaba asoje amasomo muri kaminuza ya Konkuk, yavuze ko yari afite imyaka itandatu y’amavuko mu 1994 ubwo Jenoside yakorwaga, aho yabonye Se n’abavandimwe batandatu bicwa n’Interahamwe. Yasangije abandi amateka y’inzira ikomeye yanyuzemo kugeza ubwo ingazo za RPA zihagaritse Jenoside akarokoka. Rugamba yashimiye Guverinoma y’u Rwanda kuri gahunda yashyizeho zo gufasha abarokotse Jenoside, agaruka ku Kigega cya FARG, kinyuzwamo ubufasha burimo; kubakira amacumbi abarokotse, kwishyurira abana amashuri, gutanga ubuvuzi, Girinka ku barokotse n’izindi.  Amb. Yasmin Amri Sued u Rwanda rwafashe igihe cyo kumva imizi y’icyateye Jenoside no gusesengura ibikorwa biganisha kuri Jenoside asaba urubyiruko kwihatira kubimenya. Ati “Rubyiruko rw’u Rwanda ndabasaba ngo mushyireho, mubyumve, munabisangizanye mumenye amateka yacu. Ni mwe musingi wo kugira ngo ibyabaye mu myaka 26 ishize bitazongera kubaho mu Rwanda n’ahandi ku Isi.” Abahagarariye inyungu z’ibuhugu byabo muri Koreya y’Epfo, bifatanyije n’abanyarwanda batanga ubutumwa butandukanye. Ambasaderi Hazem Fahmy uhagarariye Misiri i Seoul, yifurije Abanyarwanda amahoro n’uburumbuke. Ambasaderi Sylvestre Kouassi Bile wa Côte d’Ivoire, ashimangira ko urumuri rw’icyizere rugomba guhora rwaka kugira ngo Jenoside itazongera mu Rwanda n’ahandi ku Isi. Amb. Matilda Masuka wa Tanzania, we yagize ati “Twifatanyije n’abavandimwe b’abanyarwanda kuvuga ngo ‘Ntibizongere kubaho ukundi’. Mu gihe dukomeje kubaka ibihugu byacu, tuzi ko ntacyo twageraho tudafatanyije ibyo Perezida Kagame yabyerekanye mu bikorwa bye.” Hari kandi Ambasaderi Shiferaw Shigute Wolassa wa Ethiopia, washimye ibyo abanyarwanda n’abayobozi barwo bagezeho nyuma y’amateka mabi ya Jenoside yakorewe Abatutsi."
1,politiki,politic,http://www.igihe.com/politiki/article/bumva-ko-kugira-ngo-babemere-bavuga-nabi-u-rwanda-biruta-avuga-kuri-muzito,Bumva ko kugira ngo babemere bavuga nabi u Rwanda – Biruta avuga kuri Muzito," Byagarutsweho mu kiganiro cya mbere Minisitiri w’Ububanyi n’Amahanga, Dr Vincent Biruta, yagiranye n’itangazamakuru kuva mu Ugushyingo 2019 ubwo yajyaga kuri uyu mwanya. Ni ikiganiro cyagarutse ku ngingo zitandukanye zigaruka ku mubano w’u Rwanda n’ibihugu byo mu karere ndetse hagaragazwa n’ibyakozwe mu mwaka ushize. Minisitiri Biruta yabajijwe ku mvugo y’abanyapolitiki bo muri RDC ko igihugu cyabo kidashobora kubona amahoro “tudateye u Rwanda, byaba ngombwa tukarufata.” Byavuzwe na Adolphe Muzito wigeze kuba Minisitiri w’Intebe wa Repubulika Iharanira Demokarasi ya Congo (RDC) ubu akaba ari Umuhuzabikorwa w’Impuzamashyaka itavuga rumwe na Leta muri icyo gihugu yitwa Lamuka. Ni imvugo yakongeje uburakari mu banyarwanda batandukanye ndetse abandi bayobozi ba Lamuka barimo Jean Pierre Bemba na Moïse Katumbi, bitandukanya na we ku ku ikubitiro, banamusaba kwisubiraho ku ijambo yavuze. Minisitiri w’Ububanyi n’Amahanga, Dr Vincent Biruta, yavuze ko imvugo z’abanyapolitiki bamwe bo muri RDC ku Rwanda zibabaje kuko ahanini n’ibyo bavuga ari ibintu biba bidafite inshingiro. Ati “Ni ibintu bibabaje, wakwiteguye ko ibyo bavuga biba bifite icyo bafite gifatika ariko nta gihari. Ntabwo ari ubwa mbere bene ibi bibazo bibaho, hashize igihe hari abanyapolitiki bo muri RDC bumva ko kugira ngo abaturage babo babemere ari uko bavuga nabi u Rwanda.” Biruta yavuze ko ibyavuzwe n’aba banyapolitiki ndetse na bamwe mu bo muri Kiliziya Gatolika  bidashobora guhungabanya umutekano w’u Rwanda na RDC. Yavuze ko ubu RwandAir yatangiye gukora ingendo muri RDC, ko ndetse ingabo z’iki gihugu ziri mu bikorwa byo guhashya imitwe igamije guhungabanya umutekano w’u Rwanda ibarizwa mu Burasirazuba bw’igihugu. Ati “Bavuge ibyo babonye, biriya ntabwo bizabura kandi n’igihe kizerekana ko ntaho byari bishingiye.” Minisitiri Dr Biruta yashimye uruhare rw’ubuyobozi bwa RDC mu guhashya imitwe yitwaje intwaro ibarizwa mu Burasirazuba bwa RDC irimo na bamwe mu bagize uruhare muri Jenoside yakorewe Abatutsi. Yavuze ko u Rwanda rumaze kwakira abantu 1919 bari mu mashyamba ya Congo aho ingabo za RDC zagabye ibitero ku mitwe yitwaje intwaro. Abo batahutse hacumbikiwe mu nkambi ya Nyarushishi. Abarwanyi 562 nabo bagaruwe mu Rwanda, aho ubu bari kwigishwa kugira ngo babe basubira mu buzima busanzwe. Ati  “Ingabo za RDC zakoze ibikorwa byiza, zishe benshi muri abo harimo n’abayobozi b’utwo dutsiko.” U Rwanda na RDC bifitanye umubano mwiza cyane cyane nyuma y’aho Felix Tshisekedi atorewe kuyobora icyo gihugu, akavuga ko arajwe ishinga no kubana neza n’ibihugu by’ibituranyi. Amafoto: Niyonzima Moise"
3,ubukungu,economy,http://www.igihe.com/ubukungu/article/abagana-cogebanque-banyuzwe-na-serivisi-z-imari-bagezwaho-hifashishijwe,Abagana Cogebanque banyuzwe na serivisi z’imari bagezwaho hifashishijwe ikoranabuhanga," Muri iyi minsi Isi yugarijwe n’icyorezo cya COVID-19 giterwa na Coronavirus, buri wese kuva ku boroheje n’abakomeye bifashishije ikoranabuhanga mu kwirinda ikwirakwira ryacyo. Imikoreshereze y’ikoranabuhanga ntiyasize urwego rw’imari kuko serivisi nyinshi zatanzwe ariryo ryifashishijwe. Usibye ubwirinzi bwa Coronavirus, kwifashisha ikoranabuhanga mu guhererekanya amafaranga binagabanya ikiguzi cyo kuyabungabunga, igihe cyatakazwaga mu ngendo no gutonda imirongo kuri banki kigakoreshwa mu bindi bibyara inyungu. Banki Nyarwanda y’Ubucuruzi, Cogebanque Plc, iri mu zatanze umusanzu wazo mu gufasha abayigana kubona serivisi z’imari ku buryo bworoshye kandi mu bihe byose hifashshijwe ikoranabuhanga Mu kwezi gushize mu gihe abaturarwanda batari bemerewe kuva mu rugo, benshi bakoresheje ikoranabuhanga mu gushaka serivisi zitandukanye nko guhaha bifashishije internet, kwishyura, guhererekanya amafaranga n’ibindi. Abakiliya ba Cogebanque Plc babwiye IGIHE ko bayigannye kuko ari banki ibegera, ikanabagira inama, ndetse ikabagezaho serivisi z’imari mu buryo bw’ikoranabuhanga rigezweho. Nkubana Alphonse umaze imyaka 10 akorana na Cogebanque yashimye uko mu gihe cya Guma mu rugo yafashijwe kubona serivisi nta nkomyi. Yagize ati “Coronavirus ikihagera, twahise twinjira muri Internet Banking aho kwishyura hagati yacu, kugura ibicuruzwa byabaga byoroshye. Serivisi zari nziza, abakozi bakora neza. Twabahamagaraga saa Sita z’ijoro ku buryo hari aho bataryamaga.’’ Nkubana ukorana n’Ishami rya Cogebanque Plc rya CHIC, yavuze ko iryo koranabuhanga ryamunyuze kuko ""abenshi twarikoreshaga mu kohererezanya amafaranga kandi aho udasobanukiwe bakagufasha."" Avuga ko ikoranabuhanga ryifashishwa ritanga umutekano kuko utaba ufite impungenge zo kugendana amafaranga mu ntoki. Ati “Iyo wishyuriye umuntu mu ikoranabuhanga haba hari gihamya ko wishyuye kandi birihuta.’’  	Barambitse sheki, bayoboka ikoranabuhanga! Butwatwa Paul na we yayobotse ikoranabuhanga muri serivisi z’imari mu gihe mbere yakoreshaga sheki mu kwishyurana. Yagize ati “Nagiye muri serivisi ya ‘Mobile Wallet’ wagereranya no kugira banki mu biganza byawe igihe cyose, kubera ibya COVID-19. Mbere nakoreshaga sheki cyangwa nkagendana amafaranga. Ubu njya Rutsiro cyangwa Nyagatare, nkishyura abakozi nta kibazo nkoresheje Mobile Wallet ya Cogebanque.’’ Usibye kuba ingano y’amafaranga ushobora kubikuza ukoresheje sheki yaragabanyijwe, binatanga umutekano w’amafaranga ahererekanywa. Uyu rwiyemezamirimo ukora mu by’ubwubatsi umaze imyaka umunani akorana na Cogebanque, yashimangiye ko abo bakorana babyumvise kuko ‘ubu biroroshye kwishyura umukozi ukamuha amafaranga kuri Mobile Money.’ Yakomeje ati “Gukorana n’ikoranabuhanga ni byiza, tugomba kubimenyera tukabijyamo. Gukoresha ikoranabuhanga ni ingenzi kuko bikemura ibibazo, bitagusabye kugendagenda.’’ Cogebanque Plc imaze imyaka isaga 20 itanga serivisi z’imari, yifashisha ikoranabuhanga mu zirimo izo kwakira no kohereza amafaranga, kureba amakuru ya konti no kuyabika kubitsa no kubikuza, kureba amafaranga ufite kuri konti, kwishyura imisoro, agaciro k’ifaranga ku isoko ry’ivunjisha, amafaranga yoherezwa hifashishijwe Mobile Money n’izindi. Umuyobozi ushinzwe Serivisi z’Ikoranabuhanga muri Cogebanque Plc, Yvon Gilbert Nishimwe, yavuze ko byagaragaye ko buri wese ashobora gukoresha ikoranabuhanga akabona serivisi za banki aho ari hose ku buryo bwihuse, bworoshye kandi buhendutse. Yagize ati “Twakiriye abantu benshi batugana basaba gukoresha ikoranabuhanga muri serivisi za banki. Byadufashije mu bukangurambaga bwo kubwira abakiliya ibyiza biri mu guhererekanya amafaranga binyuze mu ikoranabuhanga.’’ Yagaragaje ko ari uburyo bwizewe kandi butanga umusaruro ku mutekano w’amafaranga. Ati “Nta mpungenge umucuruzi ashobora kugira kuko umutekano w’amafaranga ye uba wizewe. Bigabanya igihe yamaraga agana kuri banki kuko ashobora kubikorera iwe mu rugo, uwo mwanya akawukoramo ibindi.’’ Cogebanque Plc ifite amashami 28 mu gihugu hose. Ifite ibyuma bya ATM 36, abayihagarariye (agents) barenga 600 bayifasha gutanga serivisi zo gufunguza konti, kubitsa no kubikuza, kohereza amafaranga n’izindi serivisi zirimo n’izifashisha ikoranabuhanga; Internet Banking; Mobile Banking (*505# na Coge mBank); ikarita ya Smart cash ifasha kwishyura no kubikuza mu Rwanda n’amakarita ya MasterCard (Debit, Credit na Prepaid) afasha abayakoresha kwishyura no kubikuza ahantu harenga miliyoni 36 ku Isi. U Rwanda rwihaye intego ko mu 2024, amafaranga abarirwa ku kigero cya 80 % y’umusaruro mbumbe w’igihugu azahererekanywa hifashishijwe ikoranabuhanga, avuye kuri 34.6% mu 2019. Amafoto: Muhizi Serge"
14,urukundo,relationship,http://muhabura.rw/amakuru/urukundo/article/inkuru-ndende-y-urukundo-amaherezo-igice-22,Inkuru ndende y’urukundo “Amaherezo” igice 22," Akenshi mu rukundo habamo ibyishimo bidasanzwe kimwe n’uko ibigeragezo iyo byageze mu rukundo ahanini usanga bake aribo babasha kubyihanganira no kubyakira ariko ugasanga abandi bikabananira guhagarara ku cyemezo bahisemo cyo kujya mu rukundo Duherukana  Muyomba wa Sifa arimo gutegura uburyo bwo kuvugana na Papa wa Sifa ariko twese twari dufite amatsiko y’uburyo papa wa Sifa ari buze kubyakira. Rero twihuse ka duhite dukomeza ubundi mwiyumvire uko byaje kugenda. ………..Bari bategereje igisubizo kiri buve kuri papa ubyara Sifa gusa nyine baje kuvugana nawe biza kuba ibindi kuko yababwiye ati ni akazi kanyu ngewe ntago nkeneye kuvugana na Sifa ntan’ubwo ari umwana wange ngewe ntago ngira umwana umeze gutyo, ako kanya kuko bavuganaga kuri Telefone ubwo yahise akupa birangira gutyo ubwo nta wundi mwanzuro bafashe uretse uwo kuba Sifa yareka gusubira ku ishuli kuko nyine abayobozi b’ikigo bari bamutegetse kuzana papa we gusa ntawundi mubyeyi bashakaga. Kuva ubwo rero Sifa yahise aguma aho mu rugo kwa Muyomba we ariko ahita abwira Jado uko byaje kugenda hanyuma nyine na Jado abura icyo gukora ubwo bose bemera kwakira icyemezo cyari cyafashwe rero ubwo nyuma gato Sifa yaje kugera aho ava aho ngaho muri urwo rugo rwa Muyomba we ajya kwibanira n’undi mukobwa wari inshuti ye muri iyo minsi nawe wabaga muri iyo Kigali. Aha rero byaje gukurura ibibazo hagati ye na Jado kuko uwo mukobwa yaribanaga kandi nawe yari akiri muto kuburyo atari wa muntu wenda wari wageza igihe cyo kwibana ndetse bigatuma na Jado akeka ko imico bagiyemo atari myiza ubwo nyine ariko Jado yagerageje kwereka Sifa uburyo we abangamiwe gusa kuri Sifa ntiyamuha agaciro kuko nawe urumva yabaga abangamiwe ku rundi ruhande kuko aho kwa Muyomba yabaga mu buzima butandukanye n’ubw’iwabo bityo haramunanira. Ubwo rero kuva icyo gihe bakomeje kugenda batumvikana na Jado ndetse biza kugera n’ubwo rimwe Jado ahamagara Sifa ari mu masaha akuze ya nijoro yumva ntago ari mu rugo ahita amubwira nabi hanyuma Sifa aramukupa kuva icyo gihe Jado ahita amureka ntiyongera kumuvugisha ndetse basa nk’aho banganye ariko nyine ntakintu kigaragara bapfuye. Iyo minsi yose Jado yari asa n’uwishyizemo ko Sifa byanga bikunda atabaye mubuzima bumwemerera kuba yakunda Jado ahubwo wenda yaba afite abandi kuruhande cyane ko kubera uburyo Jado yari asigaye afite ikizere gikeya byanatumaga atanyurwa n’urukundo Sifa yamugaragarizaga, ubwo rero muri iyo minsi bisa nk’aho Jado na Sifa ibyabo bigeze……. Agace gakurikira ntucikwe Yanditswe na Akayezu Snappy/Muhabura.rw"
5,imyidagaduro,entertainment,http://muhabura.rw/amakuru/imyidagaduro/article/eddy-kenzo-yakiriwe-nk-umwami-mu-gihugu-cya-mali-reba,"Eddy Kenzo yakiriwe nk’umwami mu gihugu cya Mali-""Reba Amafoto"""," Umuhanzi w’icyamamare mu gihugu cya Uganda, wanatwaye igihembo cya BET Awards Edrisah MUSUUZA, uzwi cyane muri muzika nka Eddy Kenzo  yashyize ikimenyetso kitazasibangana mu mitima y’abaturage bo mu gihugu cy Mali.  Ibi byabaye ku Cyumweru tariki ya 8 Gicurasi ubwo yakoraga igitaramo muri icyo gihugu.  Eddy KENZO akigera kuri Sitade ya OMNISPORT Stadium iri mu murwa mukuru wa Malinyari aherekejwe n’imodoka nyinshi cyane ndetse n’abamotari batagira ingano baririmbaga izina rye ndetse haza kuza n’imodoka za gisirikare zamucungiraga umutekano aho byagaragaraga ko bamwakiriye nk’umuntu w’intwari ndetse bishimiye bidasanzwe maze nawe si ukubasusurutsa yimarayo.  Eddy KENZO yaririmbye zimwe mu ndirimbo ze maze ageze kuyitwa ""Beyonce Sitya Loss"", ""Soraye"" na ""Viva Africa"" yabaye nk’ucanye umuriro mu bafana maze barabyina karahava. Twabibutsa ko iyi ndirimbo Sitya Loss iri muri zimwe mu ndirimbo umuntu atashidikanyaho ko ifite umwihariko w’Afurika bitewe n’uburyo amashusho yayo akoze ndetse n’ibigaragaramo akaba ariyo mpamvu yanakunzwe cyane hirya no hino ku isi.




 Yanditswe na Zihirambere Pacifique/Muhabura.rw"
2,imikino,sport,http://muhabura.rw/amakuru/sport/article/minisitiri-w-umuco-na-siporo-mu-rwanda-julienne-uwacu,Uwacu Julienne: Impinduka mu mikino binyuze muri minisiteri y’umuco na siporo," Ibi uyu muyobozi yabitangaje ubwo yakiraga uwahoze ari umukinnyi ukomeye ku rwego mpuzamahanga, Luis García wahoze ari umukinnyi wa Liverpool na FC Barcelone wamaze kugera i Kigali.
 Minisiriti Uwacu avuga ko uyu mugabo yaje mu Rwanda ku butumire bwa leta y’u Rwanda mu rwego rwo gushyigikira impano abana b’u Rwanda bafite mu mupira w’amaguru. Luis García akaba azafasha abanyarwanda gushinga ishuri ry’umupira w’amaguru rizajya rizamurirwamo abo bana bakiri bato. Uwacu yagize ati: “turashaka gufatanya n’abakinnyi b’abastari mu kuzamura abana bakiri bato kandi tuziko bizatanga umusaruro kuko bazakura baharanira kugira aho bagera.” García nawe yatangaje ko hari ibyo aje kureba mu Rwanda by’umwihariko ku mpano ziri mu gihugu kuko ngo hari uko bamubwiye mbere y’uko aza. Aba bakinnyi b’ibyamamare ngo hari ibyo bateganya gukora mu Rwanda ariko na none ngo hari ubufasha bazahabwa. Yagize ati: “abazashinga izo akademi zizaba mu Rwanda bafite ibyo bazakorana na FERWAFA ariko no ku ruhande rwa guverinoma dufite ibyo tuzafatanya nabo kugirango abana bazamuke uko bikwiye.” Luis Garcia uri mu mushina mu Rwanda. Abinyujije mu kigega cye giteza imbere umupira w’amaguru, Rayco Garcia Foundation, nyuma yo kuva i Kigali, azanerekeza muri Uganda, aho azahura na Perezida Museveni, bakaganira ku buryo ubukerarugendo bw’iki gihugu bwatezwa imbere, binyuze muri siporo. Luis García yabwiye Daily Monitor ko yishimiye gusura ibi bihugu, agahura n’abantu baho. Luis García, yakinnye mu makipe nka Atletico Madrid, FC Barcelone, ndetse na Liverpool.Yarahagaritse gukina umupira w’amaguru mu mwaka ushize wa 2014. Si uyu mukinnyi gusa wabaye icyamamare mu mupira w’amaguru, umaze gusura u Rwanda, kuko na Quinton Fortune, umunya Afurika y’Epfo wakinnye muri Manchester United nawe yararusuye. Yanditswe na Shyaka Concorde/Muhabura.rw"
12,ibidukikije,environment,http://www.igihe.com/ibidukikije/ibungabunga/article/u-rwanda-rwahawe-inkunga-ya-miliyari-3-frw-azifashishwa-mu-gutera-amashyamba,U Rwanda rwahawe inkunga ya miliyari 3 Frw azifashishwa mu gutera amashyamba," Iyi nkunga yatanzwe n’ikigega cyo mu bihugu bya Danemark, Finlande, Islande, Norvège na Suède (NDF), gitera inkunga imishinga igamije guteza imbere ibidukikije, ikazifashishwa mu gushyira mu bikorwa umushinga ugamije guteza imbere ibicanwa bikomoka ku biti. Iyi nkunga ya NDF izahabwa u Rwanda inyuze muri Banki y’Isi, ikaba iziyongera ku bikorwa by’Umushinga ugamije kugarura ishusho kamere y’Amashyamba no kuyabungabunga (LAFREC) usanzwe ushyirwa mu bikorwa n’Ikigo cy’Igihugu cyo kubungabunga ibidukikije (REMA). REMA yatangaje ko bimwe mu bikorwa bizaterwa inkunga binyuze muri uwo mushinga mushya harimo kuvugurura no gutera amashyamba mashya, kongera ubuziranenge bw’imbuto z’amashyamba, guteza imbere imikoreshereze myiza y’ibicanwa bituruka ku biti ndetse no gukwirakwiza uburyo bushya bwo gutanga ingufu zifashishwa mu nganda z’icyayi no mu ngo. Umuyobozi Mukuru wa REMA, Eng.Coletha Ruhamya, yavuze ko uwo mushinga uzanagira uruhare mu guteza imbere ubuhinzi buvuguruye bw’amashyamba bikazibanda mu bice bikikije Pariki y’Igihugu ya Gishwati-Mukura. Yagize ati “Uzateza imbere amashyamba ndetse n’abayafite muri utwo duce bazareba uko bayacunga neza; hakazabamo no kwigisha abakora amakara bakazayakora neza kandi bikazabaha umusaruro uhagije, ukazanunganira ukuntu twakora indi nyigo yatuma tubona ibisimbura ibicanwa bitari ibikomoka ku biti.” Umuyobozi wari uhagarariye NDF, Martina Jagerhorn, yavuze ko bahisemo gutera inkunga u Rwanda mu kurufasha guhangana n’imihindagurikire y’ikirere. Yagize ati “Tumaze iminsi twiga ku mihindagurikire y’ikirere mu Rwanda, ngo turebe icyakorwa kugira ngo rugire ubudahangarwa, dushingiye rero ku bikorwa bya LAFREC tuzakomeza gushyigikira u Rwanda mu guhangana n’ihindagurika ry’ikirere.” Biteganyijwe ko uyu mushinga uzanafasha mu kongerera ubushobozi amakoperative atunganya, akanacuruza amakara mu rwego rwo kuyafasha kurushaho  kuyakora mu buryo burambye, kongera ubuziranenge n’ubwiza bw’amakara ndetse no gushaka amasoko. Ibindi bikorwa birimo kongerera ubushobozi Ikigo cy’Igihugu cy’Imbuto z’amashyamba   ndetse no gufasha inganda zitunganya icyayi n’abandi baturage kubona ibindi bicanwa bitangiza ibidukikije, bakwifashisha mu mirimo yabo ya buri munsi. Uyu musnhinga utangiye mu 2018 uzasoza ibikorwa byawo mu 2019."
2,imikino,sport,http://www.igihe.com/imikino/football/article/abakinnyi-batanu-ba-fc-barcelone-banduye-coronavirus-bigirwa-ibanga,Abakinnyi batanu ba FC Barcelone banduye Coronavirus bigirwa ibanga," Radiyo RAC1 yo mur Catalonia, yabitangaje binyuze mu kiganiro cyayo “Tu Diras” mu gihe FC Barcelone n’andi makipe asigaye, yitegura gusubukura shampiyona tariki ya 11 Kamena 2020. Abakinnyi batanu banduye Coronavirus ntibatangajwe muri icyo kiganiro ariko hemejwe ko nta bimenyetso bagaragazaga, aho byagaragaye bamaze gufatwa ibizimini by’amaraso. Amakuru ya RAC1 yahurijweho kandi n’aya El Chiringuito de Jugones, avuga ko hari n’abandi babiri mu batoza ba FC Barcelone banduye Coronavirus. Abakinnyi batanu bari barwaye, barakize ndetse ubu ngo byizerwa ko bamaze kugaruka mu myitozo n’abandi mu gihe ngo abayobozi b’ikipe bahangayikishijwe n’uko bashobora kwibasirwa n’imvune. FC Barcelone ifite Igikombe cya Shampiyona ya Espagne giheruka, yirinze kugira icyo ivuga kuri ayo makuru mu gihe ikinyamakuru AS cyatangaje ko iyi kipe yari yizeye ko icyemezo cyo kubitangaza kizafatwa na La Liga. Mu cyumweru gishize, Kapiteni wa FC Barcelone, Lionel Messi, yavuze ko nk’abakinnyi bari bamaze iminsi bafite impungenge z’uko buri kimwe kizaba kimeze bitewe n’ibyabaye mu bice bitandukanye by’Isi kubera Coronavirus. FC Barcelone izasubukura shampiyona tariki ya 13 Kamena, ihura na Mallorca. Espagne iri mu bihugu byugarijwe bikomeye na Coronavirus, aho handuye abantu bagera ku bihumbi 240, abasaga ibihumbi 27 bamaze kwicwa n’icyo cyorezo. Ku wa Mbere, byatangajwe ko abandi bantu bahitanywe na COVID-19 babonetse, bikaba ari ubwa mbere byari bibaye kuva muri Werurwe."
12,ibidukikije,environment,http://kigalipost.com/Imbwa-yari-yashimuswe-ikanakomereka-yabashije-kwijyana-kwa-muganga-nyirayo.html,"
Imbwa yari yashimuswe, ikanakomereka yabashije kwijyana kwa muganga nyirayo arongera arayibona -Video
"," Muri Turikiya, umugabo yasanze imbwa ye ku bitaro yagiye kwivuza igikomere yatewe n’indi mbwa. Ni nyuma yuko ishimuswe nyuma abayishimuse bakaza kuyirekura maze ubwo yari mu nzira igerageza gusubira kwa sebuja igahura n’indi mbwa yo ku gasozi ikayikomeretsa. Iyi mbwa ifite amezi 9 gusa y’amavuko yitwa Silla yari yashimuswe mu gihe uwo basanzwe babana yari yagiye ku kazi, ariko kubera ishyaka ryayo n’ubwenge ifite yabashije kwigobotora mu buryo butangaje ibizazane bikomeye yanyuzemo.

Serdar Keskindir usanzwe ari nyiri iyi mbwa Ibi byabaye hagati mu kwezi gushize, aho nyuma yo gushimutwa, umunya-Turikiya wari usanzwe yibanira n’iri tungo yiyemeje gukora ibishoboka byose ngo aribone ndetse atanga itangazo aho yari yashyizeho amayero 260 (ni ukuvuga asaga ibihumbi 265,000frw) ku muntu wese wamubonera iyi mbwa. Iri tangazo ryaciye intege abari bayishimuse kuko bumvaga ko bitari buborohere kubona umukiliya uyigura nkuko Daily Mail yabitangaje. Ngo ni bwo bahise bigira inama yo kuyijugunya mu muhanda, maze ubwo Silla yari mu nzira igerageza gusubira iwayo nibwo yaje guhura n’imbwa y’agasozi maze irayisagarira iyikomeretsa ukuguru kw’inyuma. Amaherezo, iyi mbwa y’inyabwenge yakomeje urugendo rwayo maze ubwo yanyuraga iruhande rw’ibitaro, umutima nama wayo utuma yinjira imbere muri ibi bitaro aho umuganga yayivuye ndetse ayishyikiriza nyirayo.

Ubwo iyi mbwa yinjiraga kwa muganga

Umuganga wayitayeho Reba mu mashusho hano hasi ubwo yageraga kwa muganga"
5,imyidagaduro,entertainment,http://muhabura.rw/amakuru/imyidagaduro/article/reba-umuririmbyi-diamond-n-umugore-we-barikubyina-umuziki,Reba Umuririmbyi Diamond n’Umugore we barikubyina Umuziki," Umuririmbyi Diamond Platnumz yishimanye bidasanzwe n’umugore we Zari Hassan mu buryohe bw’urukundo  mu gihe hari hashize iminsi inkuru zicicikana ko urugo rwabo ruri mu nzira zo gusenyuka. REBA UKUNTU ZARI NA DIAMOND BARIKUBYINA UMUZIKI BIBEREYE MUCYUMBA 
 REBA UKUNTU ZARI NA DIAMOND BARIMO KURYASHYA Yanditswe na Niyomugabo/Muhabura.rw"
14,urukundo,relationship,http://muhabura.rw/amakuru/urukundo/article/bimwe-mu-bigabanya-ubushake-bw-umugore-mu-mibonano,Bimwe mu bigabanya ubushake bw’umugore mu mibonano mpuzabitsina," Kubura ubushake ku bagore bivuze kutishimira igikorwa icyo ari cyo cyose kiganisha ku gukora imibonano mpuzabitsina birimo n’ ibyo bita imirimo mbanzirizamushinga (caresses).  Iki kibazo rero ahanini ngo kigaragara ku bagore maze gucura ariko ngo hari n’abo bibaho bakiri bato ibi kandi Hari igihe kigera umugore cyangwa umukobwa akabura ubushake bwo gukora imibonano mpuzabitsina cyangwa yanabikora ntaryoherwe nk’uko byari bisanzwe. Muri iyi nkuru turabagezaho zimwe mu mpamvu zibitera. Kubura ubushake ku bagore bivuze kutishimira igikorwa icyo ari cyo cyose kiganisha ku gukora imibonano mpuzabitsina birimo n’ ibyo bita imirimo mbanzirizamushinga (caresses). Iki kibazo rero ahanini ngo kigaragara ku bagore maze gucura ariko ngo hari n’abo bibaho bakiri bato. Ibi kandi bishobora kuba ku bashakanye bakora imibonano uko bikwiye ariko bakora ibintu bimwe ku masaha amwe bigatuma ubushake bw’umugore bugenda bugabanuka bukagera kuri zero, agasigara abikoreshwa n’uko afite umugabo, we atakiryoherwa na busa. Ese iki kibazo cyaba giterwa ni iki ? Hari ibintu bitandukanye bituma ubushake bwo gukora imibonano mpuzabitsina ku mugore bugabanuka cyangwa bushira burundu, bimwe muri byo ni ibi bikurikira :
Guhora mu bintu bimwe Nk’uko nari nabivuze haruguru, hari ukuntu abantu bafata imibonano mpuzabitsina nk’aho ari igikorwa gikorwa mu buryo bumwe ku masaha amwe. Urugero ugasanga umugore n’umugabo batera akabaniro nijoro no mu masaha ya mu gitondo gusa kandi bakabikora mu buryo bumwe. Ibi rero ngo bituma umugore abimenyera ndetse ngo yajya no kubonana n’umugabo we ntagire ikintu yumva kuko ubwonko buba bwamaze kumva ko ari bya bindi bagiye gusubiramo. Uko agenda yumva arambiwe guhora mu bintu bimwe bifite umuvuduko umwe niko uburyohe bugenda bugabanuka agasigara ntabwo yigirira Umunaniro Iyo umugore akora cyane ntabone umwanya wo kuruhuka, buri gihe akabonana n’umugabo we arushye bituma ubushake bugenda bugabanuka. Aha batanga urugero rw’umugore wirirwa ashyashyana mu mirimo itandukanye yo mu rugo yarangiza akita ku bana, mbese agahera mu gitondo akora akageza nimugoroba, bituma agera ku buriri yumva yakwisinzirira. Umugabo yamuzanaho ibyo kubonana akabikora atabishaka, rimwe na rimwe akabikora kugira ngo amushimishe. Guhangayika Iyo umugore ahora ahangayikiye akazi cyangwa urugo rwe bituma ahora yitekerezaho cyane ntabone umwanya wo gutekereza ku buzima bw’imibonano mpuzabitsina yajya kubonana n’uwo bashakanye akaba ari kwitekerereza gahunda ze zimuhangayikishije bityo ntaryoherwe n’igikorwa arimo.

Kwiheba Kwiheba nabyo bituma ubushake bw’umugore bugabanuka, kuko aba yumva nta byiringiro by’ubuzima afite, yaratakaje ibyishimo ku buryo n’iyo akoze imibonano mpuzabitsina yumva atazi icyo akoze kuko we ubwe aba yumva abayeho nabi, yararenzwe n’ibibazo nta kintu na kimwe kikimushimisha. Imiti
 Hari imiti umugore anywa atabizi ikagenda imugabanyiriza ubushake akazashiduka atagishaka gukora imibonano mpuzabitsina, yayikora akumva atazi ibyo arimo. Kubyara
Hari abagore batinya kubyara ku buryo iyo babyaye hashira igihe baratinye kubonana n’abagabo, bumva ibinezaneza by’umubiri byaragabanutse batacyifuza abagabo kubera uburibwe n’ububabare baba baragize mu gihe cyo kubyara. Gusa ku bw’amahirwe bo iyo hashize igihe basubira mu buzima busanzwe uburyohe bukagaruka. Ibi rero ngo bigira ingaruka zitandukanye ku buzima bw’abashakanye zirimo no kuba batandukana kuko hari igihe umugabo ageraho akarambirwa gukomeza kubana n’umuntu utakimwishimira cyangwa ngo yishimire ibyo amukorera.
Ikindi ngo iki kibazo gishobora gutera intonganya zihoraho hagati y’abashakanye kuko baba basa n’abatagihuza.
 
Bimwe mu bisubizo kuri iki kibazo  1.Kuganira hagati y’abashakanye Ntimugomba gutuma ikibazo gikura ngo gifate indi sura kibe cyatuma umwe ataryoherwa n’imibonano mpuzabitsina; mugomba kwicara mukakiganiraho ubundi mugafata umwanzuro unogeye impande zombi kuko guceceka nta kintu kizima bishobora kubagezaho uretse kubatanya gusa. 2.Guhindura bimwe mu byo mwagize akamenyero Mugomba guhindura ibyo mwari mwaragize nk’amahame adakuka mu bijyanye n’ubuzima bw’imibonano mpuzabitsina. Niba mwateraga akabariro hijimwe mugerageze mutangire kuyikora habona, niba mwagatereraga ahantu bacecetse muhindure rimwe na rimwe mujye mushyiramo uturirimbo turyoheye amatwi. Ikindi niba mwaramenyereye guterera akabariro mu cyumba kimwe ari cyo cyanyu mutangire muhindure ahantu ari nako musohokera ahantu hatandukanye, yaba mwebwe ubwanyu cyangwa umuryango wose (ni ukuvuga umugore, umugabo n’ abana). 3.Hindura uburyo wateguraga umugore wawe
 Niba wari umunyereye kuza ukamukora ku bice bimwe na bimwe by’umubiri utajya uhindura tangira ukore no ku bindi, niba kandi wakoreshaga intoki zonyine noneho ugerageze utangire ukoreshe amavuta kuko azatuma ubushake bwiyongera biborohereze kuza kugera ku gikorwa nyirizina buri wese afite ibinezaneza. 4.kuzana udushya Niba wazaga ugahita utangira gutera akabariro nta kintu uvugishije uwo mwashakanye nawe agahita yubahiriza inshingano yaba abishaka cyangwa atabishaka, tangira ujye uza umuganirize umenye niba ananiwe cyangwa afite umunabi, ubundi umufashe kuruhuka no kugubwa neza, bityo uzarebe ko mudatera akabariro mufite ubushake bungana. Yandintswe na Salongo Richard/Muhabura.rw"
8,ubukerarugendo,tourism,http://www.igihe.com/ubukerarugendo/article/ubwiza-bwa-one-only-gorilla-s-nest-hoteli-y-i-musanze-yishyurwa-3600-ku-ijoro,"Ubwiza bwa One&Only Gorilla’s Nest, hoteli y’i Musanze yishyurwa 3600 $ ku ijoro (Amafoto)"," Ifite ibyumba 21 biri mu byiciro bine, icyiciro cya mbere gifite ibyumba 10, igikurikiraho gifite ibyumba bine, ikindi bitanu naho icya nyuma kikagira ibyumba bibiri. Uko bikurikirana, ni nako bitandukanye mu biciro, mu bunini no mu bwiza. Zitatse mu buryo bwa Kinyarwanda hakoreshejwe imigongo, hakabamo n’ibindi bikoresho by’ubugeni. Ibyumba icumi biri mu cyiciro cya mbere, byishyurwa 3600 by’amadolari ku ijoro rimwe naho icyumba cya menshi ni ibihumbi 10500 by’amadolari gishobora kwakira nk’abakuru b’ibihugu. Mu mafaranga umuntu yishyura, haba harimo ibyo kurya n’ibyo kunywa. Ibintu byose byubatse ibyumba by’iyi hoteli bikozwe mu mbaho nubwo bifashwe n’ibyumba. Iyi hoteli yubatse ku buso bungana na hegitari 35, aho yubatse hahoze hari hoteli yitwa Gorilla’s Nest. Imirimo yo kuyubaka yamaze imyaka igera kuri ibiri, yuzura itwaye miliyoni 65 z’amadolari ya Amerika. Imaze gutanga akazi ku bantu 120 bahoraho barimo abanyarwanda 100. Mu Ukwakira 2019 nibwo iyi hoteli yatangiye gukora ariko ntabwo yari yagafunguwe ku mugaragaro. Kuva mu kwa gatanu kugera mu kwa cyenda, nibwo iba ifite abashyitsi benshi. Imboga zose zitekerwa abashyitsi muri iyi hoteli, zihinze mu bice byayo. Amoko y’ibyatsi ibihumbi 36 niyo yatewe mu ishyamba ririmo iyi hoteli. One and Only Gorilla’s Nest yiyongereye ku zindi nyubako ebyiri zikomeye zakira ba mukerarugendo bo ku rwego rwo hejuru mu bice by’ibirunga, zirimo Bisate lodge kuri uyu wa Gatanu yahawe inyenyeri eshanu na Singita Kwitonda Lodge and Kataza House, yatangije ibikorwa mu Rwanda ku wa 1 Kanama 2019. Ije nyuma ya hoteli igezweho imaze igihe muri Pariki y’Igihugu ya Nyungwe, International One & Only Resorts, iyi ikaba ari ishami ryayo. Amafoto agaragaza uko mu byumba hameze Amafoto: Himbaza Pacifique"
3,ubukungu,economy,http://kigalipost.com/BNR-igiye-kongera-inoti-za-500Frw-ku-isoko.html,"
BNR igiye kongera inoti za 500Frw ku isoko
"," Guverineri wa Banki Nkuru y’u Rwanda yatangaje ko mu ntangiro z’umwaka utaha izongera umubare w’inoti za 500Frw ku isoko, nyuma y’uko abaturage bamaze iminsi bavuga ko izi noti zitakiri ku isoko mu buryo buhagije, n’izihari zikaba zishaje. Yabigarutseho kuri uyu wa kabiri nyuma y’inama y’Akanama gashinzwe politiki y’ifaranga, iba buri gihembwe. Yagize ati “Ikibazo turakizi, twaracyumvise ariko twakoranye n’amabanki kugira ngo, iyo abantu baje kubikuza burya abenshi baba bashaka gutwara inoti nini, noneho dusaba amabanki ko yakongera umubare w’inoti za 500Frw batanga iyo abantu baje kubikuza.” “Ikindi kubera ko ari inoti zimaze igihe zikoreshwa, ubu turi muri gahunda yo kuzisimbura cyangwa kuzongermo izindi nshyashya.” Yavuze ko ubusanzwe iyo inoti zimaze igihe zikoreshwa zigera aho zigasaza, gusa ngo izikenewe zirahari. Yakomeje agira ati “Twavuganye n’amabanki ko yarushaho kuziha abantu bajya kubikuza, ndetse tubongera n’izindi nshyashya twari dufite hano, ariko twatangiye gahunda yo kuzana izindi nshyashya, izo tuzazitanga igihe cyazo kigeze, twumva ko mu ntangiro z’umwaka utaha.” Yavuze ko ari ibisanzwe ko buri gihe inoti nyuma y’imyaka itatu zisimbuzwa, gusa ngo inoti za 500Frw zaherukaga gushyirwa ku isoko mu 2013. Inkuru ya Igihe"
11,iyobokamana,religion,http://www.igihe.com/twinigure/caricature/article/ilayidi-umunsi-w-amafunguro-kuri-bamwe,"Ilayidi, umunsi w’amafunguro kuri bamwe!",
10,imideri,fashion,http://www.igihe.com/fashion/article/kim-kardashian-yahinduye-izina-ry-imideli-ye-nyuma-yo-kotswa-igitutu-n,Kim Kardashian yahinduye izina ry’imideli ye nyuma yo kotswa igitutu n’Abayapani," Tariki 2 Kamena 2019 nibwo Kim Karashian yamuritse imyambaro y’imbere igaragaza imiterere y’abagore ayita “Kimono”. Bikimara kumenyekana ko yise iyi myambaro atyo, ntibyishimiwe na benshi biganjemo abo mu Buyapani bifashishije imbuga nkoranyambaga bakamwamaganira kure bavuga ko ari gusuzugura umuco wabo. Ubusanzwe Kimono ni umwambaro wubashywe mu muco w’Abayapani wambarwa mu birori bikomeye nk’ubukwe, gushyingura n’indi minsi mikuru. Nyuma y’iki gitutu, Kim Kardashian, yemeje ko agiye gushaka irindi zina risimbura Kimono yambuwe n’abayapani. Abinyujije kuri Twitter na Instagram, Kim Kardashian yatangaje ko yamaze guhindura izina ry’iyi mideli ayita ‘SKIMS’. Ati “ Abakunzi banjye n’abankurikira mbakuraho ibitekerezo byinshi. Numva ibitekerezo byabo kandi nishimiye ko bampaye ibitekerezo ku mideli yanjye mishya. Nyuma yo kubiha agaciro nishimiye kubatangariza ku mugaragaro SKIMS.” Kardashian yavuze ko umuhango wo kwerekana iyi mideli uzaba tariki 10 Nzeri 2019."
14,urukundo,relationship,http://muhabura.rw/amakuru/urukundo/article/episode-3-fiston-yongeye-guhura-na-angel-mu-buryo,EPISODE 3: Fiston yongeye guhura na Angel mu buryo butunguranye ariko bombi Babura uwabanza undi…………………," Duheruka Fiston na Frank batashye muri Ghetto aho Frank yari asanzwe aba wenyine bagiye kubana ndetse na Diregiteri hamwe na Maman wa Fiston yabyemeye nta kibazo gusa ariko nanone Diregiteri yahise abwira Frank ati nubwo mugiye kubana hanze y’ikigo ariko umenye neza……. ….. Fiston yahise abibwira Diregiteri hanyuma nawe arabemerere gusa Diregiteri yabwiye Frank ati umenye neza ko ngomba kujya menya neza ko mwize neza kandi Fiston akajya aza kunyereka amanota agira mu ma quiz agenda akora kugira ngo nze ndeba niba hari ikitagenda nzahita mbatandukanya. Ubwo na Frank yahise amwemerera ko nta kibazo azamwitaho kandi akajya amusobanurira nk’umuntu utari umenyereye kwiga muri Secondary birumvikana yari amenyereye ibya Primary kandi nabwo baba biga bataha bitandukanye no kwiga uba ku kigo cyangwa muri Gettho Aho urya ari uko uvuye kuri boutique kugura ibyo kurya mu gihe iwanyu wavaga ku ishuli ubaza ibyo bahishije utazi n’aho byavuye. Fiston na Frank ubwo bahise bafata ibyo bikapu bya Fiston baragenda bajya muri ako kavumo ka Frank bagiye kujya babanamo ari babiri, Gusa iyo Ghetto yari iri ahantu hari amazu menshi ari mu gipangu asanzwe abamo n’abandi banyeshuli ahanini usanga inzu imwe ibamo babibiri babiri uretse Frank niwe wenyine wabaga mu nzu ari umwe. Ubwo bageze aho ngaho nyine basanga hari n’abandi bana benshi muri icyo gipangu dore ko haba ari mu gihe cy’amasomo cyangwa ikitari icyamasomo hataburagamo abanyeshuli cyane ko kujya kwiga uba muri Ghetto biba ari ubushake ujya mu Ishuli iyo bikujemo kuko ntawe ujya akubaza ngo kuki utagiye kwiga kuko nta Animateur uhaba aho ngaho. Ubwo bakigera mu rugo aho ariko bashatse ibyo guteka kuko bwari bwije barateka hanyuma ari nako baganira mbese nk’abantu bari bamaze n’iminsi batabonana cyane ko banaturuka muri catier imwe kandi baba banafite byinshi baziranyeho by’aho iwabo muri Cartier. Gusa Fiston yaje kugera ku bijyanye n’urugendo rwe hanyuma abwira Frank iby’umukobwa wamwakiriye akigera ku marembo y’ikigo hanyuma amubwira ko yitwa Angel gusa Frank akimara kumva iryo zina yahise asa n’uhindutse mu maso naho Fiston: Bite se Angel uramuzi? Frank: Ubundi se mwahuye gute wamenye gute ko yitwa Angel? Fiston : Hhhh ntubizi se ko ndi umu Nyakigali? Ubwo nawe kweli uririrwa ubaza ubusa Frank: Nonese yakubwiye ko yiga mu wa kangahe? Fiston: Sha reka kumbaza byinshi gusa wumve ngo nange umukobwa yantunguye cyane kuburyo utabyumva mbese ndumva n’ubu nta mahorro mfite kubera Malayika (Angel ) wange nahuye nawe uyu munsi Frank: Hhhhh (aseka cyane) bivuze ngo rero umugore wanjye wamukunze? Fiston: Reka reka, Uriya mwana usa kuriya urakeka wamwiharira wenyine se? kbsa nureba nabi ndamugutwara kandi ntago ari blague man ubyumve kbsa Frank: Ariko man jya ureka Blague ngewe sinkina ku mwana wange, ahubwo ka mpite muhamagara aze hano kundeba
Ubwo ako kanya Frank yahise ajya munzu afata telephone ahamagara Angel amusaba kuza ku musura ngo basangire ibya nimugoroba Frank: Hello chch Angel: Ndakumva mukunzi mwiz Frank: Chr none ko nshaka ko uyu mugoroba uza tugasangira ibya nimugoroba? Angel: Urumva ari iki wansaba nkakikwima ngifite mukunzi wange? Ahubwo mukanya ndaba nkugezeho
"
5,imyidagaduro,entertainment,http://www.igihe.com/imyidagaduro/article/usa-shizzo-wujuje-album-ye-ya-kane-my-trap-life-akomeje-gusohora-indirimbo,USA: Shizzo wujuje Album ye ya kane “My trap life” akomeje gusohora indirimbo ziyigize," Uyu muhanzi muri iyi minsi ugaragaza gushyira imbaraga nyinshi mu gukora umuziki yamaze kurangiza Album ye ya kane ndetse umunsi ku wundi ari gusohora indirimbo ziyigize kugeza igihe zose azaba amaze kuzishyirira hanze. Ati “Ni uburyo bugezweho bwo kumurika Album, usohora indirimbo imwe imwe ku buryo uha umwanya abakunzi b’umuziki wawe bakazumva kandi ukizera ko zose zibagezeho noneho ukabona gutangira kuzamamaza.” Iyi Album igizwe n’indirimbo 15, harimo izo yagiye akorana n’abandi bahanzi nka Young Grace, Queen Cha, B Threy, Bull Dogg, Yvanny Mpano n’abandi batandukanye. Shizzo aganira na IGIHE yavuze ko muri iyi minsi ahugiye ku gusohora indirimbo ze ziri kuri Album, nyuma azatangira imirimo yo kuzimenyekanisha ndetse ibintu nibiba byasubiye mu buryo abe yanakora ibitaramo. Ati ”Imipango myinshi nari mfite yarapfuye kubera Covid-19, nk’ubu sinakora ibitaramo, ubu ni uguha abantu album yanjye nshya nkasohora indirimbo ziyigize, ndi gushaka uko nakomeza gukora amashusho yazo kuko hari zimwe zitayafite ndetse hari n’ayo namaze gukora ariko atarasohoka mu minsi mike mwitege byinshi kurushaho.” Mu mpera za 2018 nibwo Shizzo yamuritse Album ye ya gatatu “The home coming” mu gitaramo cyabereye i Rubavu ku ivuko rye n’ubundi aho yakuriye. Icyo gihe Ishimwe Agape wamamaye nka Shizzo yongeye kugaruka mu Rwanda nyuma y’imyaka 10 yari amaze muri Amerika. Zimwe mu ndirimbo nshya ziri kuri iyi Album ya Shizzo "
4,ubuzima,health,http://kigalipost.com/Yabuze-mu-1999-ari-umwana-ufite-imyaka-14-yongeye-kuboneka-ari-muzima-mu-2019.html,"
Yabuze mu 1999 ari umwana ufite imyaka 14, yongeye kuboneka ari muzima mu 2019
"," Nyuma y’imyaka 20 ishize, Simon Lembi wari waraburiwe irengero mu 1999 ubwo yari afite imyaka 14 gusa y’amavuko, kuri ubu yangeye kuboneka ari muzima. Ni inkuru yatunguranye cyane mu  Bubiligi aho uyu yari yaraburiye, ndetse ubwo yongeraga kuboneka, parike ya Bruxelles kuri uyu wa Gatatu tariki ya 06 Gashyantare 2019 yavuze ko mu by’ukuri yari yarahunze ubuzima bugoye bwo mu muryango we gusa ubu ntihatanzwe amakuru ku buzima bwe bushya mu rwego rwo kubahiriza ubuzima bwe bwite. Yahinduye imyirondoro Simon Lembi yageze mu Bubiligi avuye muri Angola aho akomoka. Yahageze ari kumwe n’umuryango we iminsi ibarirwa mu icumi n’imisango mbere y’uko abura mu 1999. Nyina n’abana be batatu barimo uyu Simon wari imfura ye, bakigera mu Bubiligi batuye mu macumbi y’abatishoboye mu gace ka Barrière de Saint-Gilles. Hari ku wa Gatanu tariki ya 12 Ugushingo 2019 ahagana saa kumi n’imwe z’umugoroba (17h00), ubwo uyu mwana yasabaga yinginga nyina ko yajya kureba televiziyo hafi yaho bari batuye, maze agiye ntiyagaruka.

Hatanzwe amatangazo yo kumushakisha Simon Lembi yarashakishijwe arabura burundu, kugeza ubwo yongeye kuboneka ubu afite imyaka 33 y’amavuko, yaranahinduye imyirondoro ye, ndetse aba hanze y’Ububiligi. Amakuru yatanzwe n’umuntu umuzi magingo aya wakekaga ko yaba ari we Lembi wabuze Simon Lembi ngo yaje kuboneka hashingiwe ku buhamya bw’umwe mu bantu bamuzi, aho iperereza ryari rimaze igihe kinini ricecetse ryongeye gufungurwa mu Ugushyingo 2018.

Simon Lembi yabonetse nyuma y’imyaka 20 abuze Uyu muntu ngo usanzwe aba hafi ye, bivugwa ko yagerageje guhuza uwo azi ubu (wahinduye imyirondoro) n’umuhungu w’imyaka 14 y’amavuko wabuze mu 1999 witwaga Simon Lembi, maze nyuma y’uko ifoto ye nshya igaragaye babasha kumenya aho aherereye. ""Mu kwezi ku Ugushyingo 2018, nibwo ishami rya polisi y’Ububiligi rishinzwe ibijyanye n’ababuriwe irengero ryahamagawe n’umuntu wavugaga ko aba hafi ya Simon Lembi, ko uyu yahinduye imyirondoro akaba asigaye aba mu kindi gihugu cy’amahanga."", Denis Goeman na Ine Van Wymeersch, abavugizi ba parike ya Bruxelles. Bakomeje bagira bati ""Iri shami rya polisi rikurikirana iperereza ry’ababuriwe irengero, ryahise ritangiza ibikorwa bitandukanye by’iperereza ndetse bakorana n’abapolisi bo mu gace ka Bruxelles-Midi kugira ngo bakusanye ibimenyetso by’ingenzi (hagereranywa amafoto ye y’ubu n’aya kera, itariki naho yavukiye,...). Muri iryo perereza ni nabwo nyiri ubwite ubwo yabazwaga yaje kwiyemerera ko koko ari we Simon Lembi."" Haribazwa ibibazo byinshi ariko ikizwi cyo ni uko yatorongeye kubushake, ubu akaba ameze neza Ni gute umwana w’imyaka 14 gusa y’amavuko yabashije gusohoka mu Bubiligi? Ese ni he yahise ajya gutangirira ubuzima bushya? Ibi bibazo byose kugeza ubu nta gisubizo bifite. Parike ya Bruxelles nta kintu yabivuzeho mu rwego rwo kubahiriza ubuzima bwite bw’uyu mugabo wabonetse. ""Asobanura ko yiburishije abigendereye mu mpera z’umwaka w’1999, akaba yarafashe uyu mwanzuro nyuma yo kubona ko atari anyuzwe n’umwuka uri mu muryango we. Nyuma y’imyaka 20 ishize, ubu yifuza ko yaba imyirondoro ye mishya (identité actuelle) akoresha ubu, yaba aho atuye ubu, byose bitajya hanze. Ni ku bw’impamvu zo kubaha ubuzima bwe bwite. Icyo cyakoze twaba dutangaje ni uko ubu ameze neza kandi umuryango we wo mu Bubiligi wamenyeshejwe gukemura mu buryo bwiza iyi dosiye."", Umuvugizi wa parike. Uyu muvugizi wa parike, Denis Goeman yaboneyeho gutangaza ko ibi byibutsa ko dosiye z’ijyanye n’iburirwa irengero ry’abantu ari yo mpamvu zitajya zifungwa burundu kuko ’buri gihe hahora hari icyizere cy’uko uwabuze yaboneka’, ndetse ubu ngo bafite izindi dosiye esheshatu z’abana baburiwe irengero mbere y’umwaka 2000, bagikurikirana. Nubwo parike yirinze gutangaza igihugu uyu Simon Lembi yaba aherereyemo, hari bimwe mu binyamakuru byatangaje ko yaba ari mu Buholande, kimwe mu bihugu bihana imbibe n’Ububiligi, ndetse ngo ubu ari mu buzima yishimiye. Bavuga ko yakuze ari umusore witonda kandi w’imico myiza. Src:7sur7"
3,ubukungu,economy,http://www.igihe.com/ubukungu/ubucuruzi/article/abahoze-ari-abakozi-ba-jumia-bashinze-sosiyete-igeza-amafunguro-ku-bayifuza,Abahoze ari abakozi ba Jumia bashinze sosiyete igeza  amafunguro ku bayifuza," Mu Ukuboza umwaka ushize nibwo Jumia Food  yatangaje ko ko izahagarika ibikorwa byayo mu Rwanda ku wa 09 Mutarama 2020. Yari amakuru mabi ku bari abakozi bayo mu Rwanda ariko akaba amahirwe akomeye ku bazi kubyaza umusaruro amahirwe. Bamwe mu bahoze ari abakozi b’iyo sosiyete  ubu bashinze iyitwa Vuba Vuba Africa izakomeza ibikorwa byo kugeza ku baturarwanda amafunguro aho bari mu gihe  bayasabye bifashishije ikoranabuhanga. Iyo sosiyete nshya iyobowe na Albert Munyabugingo wahoze ari Umuyobozi Mukuru muri Jumia Food , akaba afatanyije n’abandi bari bamaranye imyaka igera kuri itanu bakora muri Jumia Food. Munyabugingo yatangaje ko mu bakozi bagiye gukoresha harimo 80 % bakoranaga na Jumia Food.
Mu gihe sosiyete zikomeye nka Jumia ziri gufunga imiryango, Munyabugingo  yatangaje ko bo bizeye kunguka kuko bazakoresha porogaramu ya telefone yoroshye gukoresha izajya isabirwaho amafunguro n’abayakeneye. Avuga ko ibyo abishingira ku kuba iyo porogaramu yarakorewe mu Rwanda kandi ikaba ikoze ku buryo bubereye abanyarwanda. Mu byo bazajya bakora harimo  gukwirakwiza amafunguro aturutse muri resitora zitandukanye mu mujyi wa Kigali bakayageza ku bakiliya aho babyifuza, kugeza ku bakiliya ibicuruzwa byo mu maguriro manini (supermarkets) n’ibinyobwa ku babyifuza. Iyi sosiyete yatangije ko Porogaramu yayo, Vuba Vuba iboneka kuri Google Play store  no kuri Apple App Store. Munyabugingo yabwiye itangazamakuru ko bakurikije ubunararibonye bafite mu by’ubucuruzi bw’amafunguro hifashishijwe ikoranabuhanga, bibaha icyizere. Ati “Twashatse ibintu bibereye u Rwanda. Mu myaka itandatu ishize twagerageje ibintu byinshi, twagiye tubona impinduka ku bantu bakoresha Internet kandi byaduhaye ubundi buryo bwo kurushaho gufasha abakiliya bacu.” Vuba Vuba Africa yatangiye ibikorwa byayo  guhera tariki ya 1 Mutarama  2020. Jumia yafunze ishami ryayo mu Rwanda nyuma y’imyaka itandatu yinjiye ku isoko ry’imbere mu gihugu. U Rwanda ni igihugu cya 11 Jumia ihagaritsemo ibikorwa byayo, nyuma y’aho itangiranye imbaraga nyinshi ndetse abantu bayigereranya na Amazon ya Afurika. Muri Kanama uyu mwaka, Jumia yahuye n’ibibazo bitandukanye ku Isi hose aho yakoreraga ndetse iregwa no mu nkiko ku buryo ibihombo byayo byageze kuri miliyoni 70 z’amadolari ndetse n’imigabane yayo ku isoko ikagabanukaho 14%."
11,iyobokamana,religion,http://www.igihe.com/iyobokamana/ubuhamya/article/abashakanye-n-abitegura-kurushinga-bateguriwe-igiterane-kiziga-ku-kibazo-cy,Abashakanye n’abitegura kurushinga bateguriwe igiterane kiziga ku kibazo cy’ingo zisenyuka," Iki giterane gifite insanganyamatsiko igira iti ‘‘Ukuri n’amahoro mu bashakanye’’ cyateguwe n’Umuyobozi wa River Ministry, Mukabaramba Jacky afatanyije n’umugabo we. Giteganyijwe kubera kuri Kigali Convention Centre ku wa 14 Gashyantare 2020, aho kizatangira saa kumi n’imwe n’igice z’umugoroba. Abazacyitabira bazaganirizwa n’Umuyobozi wa Evangelical Restoration Church ku Isi, Apôtre Joshua Ndagijimana Masasu n’umufasha we Pasiteri Lydia Masasu. Aba bombi baheruka kwizihiza isabukuru y’imyaka 30 bamaze babana nk’umugabo n’umugore mu birori byabaye mu Ukuboza 2019. Iki giterane cyahuriranye n’Umunsi w’Abakundana, cyanatumiwemo abahanzi bagezweho barimo James na Daniella bakunzwe cyane mu ndirimbo “Mpa  amavuta”, “Nkoresha” n’izindi n’abandi barimo Arsene Tuyi waririmbye “Naranyuzwe”, “Icyaremwe gishya” ndetse na Irimbere Christian ugezweho mu yitwa “Obligado” na “Ndi hano”. Umuyobozi wa The River Ministry, Mukabaramba akaba n’umwanditsi w’ibitabo yabwiye IGIHE ko yahisemo gutegura iki gikorwa bitewe n’izamuka ry’ingo zisenyuka. Uyu mubyeyi wanditse igitabo “Izahabu ihishe mu muryango” ni na we uyobora  abagore kuri Restoration Church Masoro. Yagize iyerekwa ashaka kongera guhuriza hamwe abashakanye n’abandi bari mu nzira yo kurwubaka kugira ngo baganire uko bakubaka ingo zihamye zubakiye ku rufatiro rutanyeganyezwa. Imibare y’inkiko igaragaza ko gatanya zizamuka ubutitsa kuko kugeza mu Ugushyingo 2018, hari hamaze gucibwa imanza za gatanya 1311, ni ubwikubwe bw’inshuro 19 ugereranyije n’umwaka wa 2017. Imibare igaragaza ko mu 2016 ingo zatandukanye zari 21, mu 2017 ziba 69; yerekana ko gatanya zikubye inshuro 62 bingana na 6,200% mu myaka itatu ishize. ERC ni itorero rishingiye ku musingi wo kubaka umuryango uhamye, aho imfubyi ibonera umubyeyi, umupfakazi akagira umwitaho. Ihishurirwa ryo kuritangiza Apôtre Masasu yarihawe mu 1984, aza kurishinga mu 1994. Amafaranga yo kwinjira muri iki giterane ku bashakanye ni 30 000 Frw ku bagura amatike mbere naho abazayagura uwo munsi ni 35 000 Frw; itike ku muntu umwe ni 15 000 Frw ariko izazamurwa ku 20 000 Frw."
8,ubukerarugendo,tourism,http://www.igihe.com/ubukerarugendo/article/inyubako-za-mbere-mu-rwanda-zakira-ba-mukerarugendo-zihenze-kurusha-izindi,Inyubako za mbere mu Rwanda zakira ba mukerarugendo zihenze kurusha izindi (Amafoto)," Ubwo Jenoside yakorewe Abatutsi yarangiraga, u Rwanda rwari igihugu cyangiritse, abanyamahanga baragitereranye ndetse nta bikorwa bifatika rufite, kugeza ubwo filime yiswe Hotel Rwanda yajyaga gukinwa, hagafatwa icyemezo ko ikinirwa muri Afurika y’Epfo ku mpamvu zirimo ko mu Rwanda hatari hari hoteli zakwakira ibyamamare nka Don Cheadle uyigaragaramo. Burya si buno! Ibintu byarahindutse, ubu muri hoteli eshanu z’inyenyeri eshanu zibarirwa mu rwa Gasabo, ebyiri ziri hanze y’Umurwa Mukuru Kigali. Izo ni One & Only Nyungwe House yo muri Pariki y’Igihugu ya Nyungwe na Bisate Eco Lodge yo mu Karere ka Musanze yashyizwe kuri urwo rwego ku wa 1 Ugushyingo 2019. Kugeza ubu hoteli z’inyenyereri eshanu ziyongera kuri izo ni Radisson Blu Hotel & Convention Centre, Kigali Serena Hotel na Kigali Marriott Hotel. Ni intambwe zikomeye zizatuma u Rwanda rubasha kugera ku rwego rwo kwinjiza nibura miliyoni 800 z’amadolari ya Amerika mu 2024, ahwanye na miliyari 760 z’amafaranga y’u Rwanda. Twagerageje kwegeranya hoteli za mbere mu Rwanda zihenze, nubwo ibiciro byazo bihindagurika bitewe n’ibihe, ni ukuvuga niba ari mu mezi ajyanye n’ubukeraryugendo cyangwa mu gihe abasura igihugu baba ari bake. Haniyongeraho ko mu kugena igiciro hitabwa ku gihe umuntu azamara muri hoteli runaka. Ntabwo bivuze ko uburyo zikurikirana hano ari bwo buryo ntakuka. Kugira ngo wumve neza iyi nkuru, birasaba ko wifashisha Calculatrice, hanyuma idolari rimwe riri kuri 925 Frw ugendeye ku ivunjisha rya Banki Nkuru y’Igihugu. 1. Singita Kwitonda Lodge and Kataza House Singita yatashywe ku wa 1 Kanama 2019 na Perezida Paul Kagame aherekejwe na Madamu Jeannette Kagame. Ni inyubako yo ku rwego rwo hejuru yakira ba mukerarugendo nabo bo ku rwego nk’urwo, yubatswe mu Karere ka Musanze ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura. Singita Kwitonda Lodge and Kataza House yubatswe mu gishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije. Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa, hakaba indi imwe yiswe Kataza House yo igizwe n’ibyumba bine byo kuraramo. Yubatswe n’ibikoresho byinshi byakorewe mu Rwanda, ibyinshi ni ibiboneka i Musanze birimo amakoro n’imigano, itwara miliyoni $25. Ibiciro byaho byihagazeho nubwo bihindagurika bitewe n’ibihe by’ubukerarugendo nk’uko twabivuze. Nk’ubu kuva ku wa 1 Ugushyingo kugeza ku wa 19 Ukuboza, icyumba gishobora kuraramo abantu babiri cyishyurwa $1495 ku muntu ku ijoro, mu gihe mu mpeshyi aba ari $1750. Muri iyi minsi kandi icyumba kibamo ibitanda bibiri kirimo kwishyurwa $4 485, mu gihe ubusanzwe aba ari $5250 hagati y’umuntu umwe na batatu, hakwiyongeraho undi umwe bikajyana n’inyongera ya $1495 mu minsi nk’iyi cyangwa $1750 mu bihe by’ubukerarugendo. Kurara muri Kataza House yo ishobora kwakira abantu umunani ubu ni $6877 mu gihe ubusanzwe aba ari $8050 ku ijoro rimwe ku bantu hagati y’umwe na bane, hagira uwiyongeraho bikajyana n’izamuka rya $1495 cyangwa $1750 bitewe n’ibihe. Muri icyo giciro haba hakubiyemo n’ibintu byose umuntu akenera mu ijoro, birimo ibyo kurya no kunywa byose bihaboneka. 2.	One&Only Gorilla’s Nest Mu kwezi gushize nibwo inkuru yabaye kimomo ko nyuma ya hoteli igezweho imaze igihe muri Pariki y’Igihugu ya Nyungwe, One & Only Resorts yibarutse irindi shami mu karere ka Musanze, ryitezweho kuzajya ryakira ba mukerarugendo basura ingagi. One&Only Gorilla’s Nest yubatswe mu Kinigi mu ishyamba ry’inturusu, ahantu hitegeye ibyiza by’ibirunga by’u Rwanda. Yubatswe mu biti mo hagati ku buryo buri nzu iteretse ku byuma bishinze, aho nibura bibarwa ko inzu imwe yagiye itwara miliyoni imwe y’amadolari ngo yubakwe. Kugeza ubu kuharara byihagazeho kuko nka Forest lodge irimo ibitanda bibiri, kuyiraramo ijoro rimwe ari $3,825 ni ukuvuga nibura miliyoni 3.5 Frw; Forest Lodge King ni $3,060 ni ukuvuga asaga miliyoni 2,8 Frw; Virunga Suite ni $4,760 ni ukuvuga miliyoni 4,3 Frw naho Ingagi suite ni $5,900, nibura ni miliyoni 5,4 Frw. 3.	Radisson Blu Hotel Muri Nyakanga 2016 nibwo Perezida Paul Kagame yafunguye ku mugaragaro inyubako ya Radisson Blu and Kigali Convention Centre, ahamya ko ari intsinzi y’Abanyarwanda kuko bananiwe kenshi kuyuzuza kubera ubushobozi buke, ariko ntibacike intege bikarangira bayujuje. Iyi nyubako yubatse mu birometero bitanu uvuye ku kibuga cy’indege mpuzamahanga cya Kigali, mu Murenge wa Kimihurura ku buso bungana na hegitari 12,6. Kigali Convention Centre igizwe na Hotel y’inyenyeri eshanu ifite ibyumba 292, icyumba cy’inama cyakira abantu basaga 2500, ibiro byo gukoreramo n’ibindi. Inyubako zirimo zifite agaciro ka miliyoni 300 z’amadolari abarirwa muri miliyari 223 z’amafaranga y’u Rwanda. Iyo ukigera ku rubuga rwayo wakirizwa ubutumwa ko ushobora kurara muri iyi nyubako itagira uko isa guhera ku $265.50 Ayo madolari agenda azamuka ukagera kuri Junior Suite ifite ibaraza, ikakwemera kugira aho wakirira abashyitsi ugahabwa n’ifunguro rya mu gitondo ku madolari $690.00 kugeza kuri Suite yo iguha ibyo ukeneye byose (Terrace & Lounge Access-Breakfast) yishyurwa $ 3,540. 4.	Kigali Marriott Hotel Mu 2016 nibwo u Rwanda rwahaye ikaze Marriott Hotel, hoteli y’inyenyeri eshanu igizwe n’ibyumba 254 birimo n’icyo ku rwego rw’abaperezida. Niyo hoteli yayo ya kabiri yari ifunguwe ku mugabane wa Afurika nyuma y’iri mu Misiri. Kuharara byihagazeho, kuko uwagiyemo nko ku wa Mbere agasohokamo kuri uyu wa Kabiri ku mafaranga make byamusabye kwishyura $210, yakenera kujya mu cyumba cyo ku rwego rwo hejuru akishyura $3,500 kandi ku ijoro rimwe gusa. Muri rusange iyi hoteli igizwe n’inyubako umunani zigerekeranye, ikagira ibyumba  229 n’icyo twagereranya n’inzu mu yindi cyangwa suite 25, ziri mu rwego rwo hejuru ku buryo umuntu aba yisanzuye, afite ibyangombwa nkenerwa byose imbere ye. Ifite kandi ahantu 14 hatandukanye hashobora kubera inama. 5.	Bisate Lodge Iyi ni indi nyubako ya Wilderness Safari yubatswe muri Pariki y’Igihugu y’Ibirunga. Bisate ifite ibyumba bitandatu buri kimwe kiri ukwacyo, bishobora kwakira abantu byaba mu buryo bw’umuntu ukeneye kurara wenyine, kurarana n’undi cyangwa guhabwa ibitanda bibiri. Kuharara umuntu yishyura bitewe n’ibihe ndetse no kuba aherekejwe cyangwa ari wenyine. Nk’urugero uwajya kurara muri Bisate Logde muri aya mezi hagati ya tariki 16 Ukuboza 2019 na tariki 29 Gashyantare 2020, byamusaba kwitwaza US$1654. Gusa ashobora no kugabanuka ku mpamvu zitandukanye. 6.	Kigali Serena Hotel Kigali Serena Hotel ni imwe muri hotel zigezweho kandi zifite amazina amaze igihe mu Rwanda, ndetse ho ibiciro byayo iyo ufunguye urubuga rwayo ubisoma mu mafaranga y’u Rwanda. Nibura icyumba gihera ku 215 855 Frw ; hakwiyongeramo ifunguro rya mu gitondo bikaba 246 784 Frw. Ni amadolari ya Amerika asaga $230. Bigenda bizamuka mu biciro bitewe n’imiterere y’icyumba n’ibijyana nacyo, wagera ku byumba byo mu rwego rw hejuru (Junior suite & Suite) ukishyura hagati ya 895 891 Frw na 1.087.018 Frw, ni ukuvuga agera mu madolari ya Amerika $1170. 7.	One and Only Nyungwe House  One & Only Nyungwe House ni hotel iteye amabengeza yubatswe mu nkengero za Pariki y’Igihugu ya Nyungwe. Iyi hoteli iri rwagati mu mirima y’icyayi ya Gisakura yongeye gufungurira bose amarembo tariki ya 1 Ukwakira 2018, nyuma yo kuvugururwa no kwagurwa. Yubatswe mu 2010 ku bufatanye na Guverinoma y’u Rwanda ihabwa izina rya Nyungwe Forest Lodge, rihinduka mu 2017 nyuma y’uko yeguriwe One & Only Nature Resorts. Hotel za One & Only Nature Resorts zifite umwihariko wo kuba mu gihe zubakwa, hazirikanwa ku kurengera ibidukikije n’urundi rusobe rw’ibinyabuzima. Ibyumba byayo uko ari 22 bigaragaza ubwiza bw’imitako igaragaza umuco nyarwanda, bituma uwabirayemo abasha kwisobanurira no kurushaho kwegerana n’u Rwanda atabanje kugira uwo asobanuza. Serivisi zo ku rwego rwo hejuru One&Only itanga kandi zinihagazeho kuko ibyumba byabo byishyurwa guhera ku madolari 595 mu ijoro rimwe. Hari kandi n’ikindi cyumba cyagutse (Two-Bedroom Forest Suite), gifite uruganiriro n’aho gufatira amafunguro, kandi kiri ahantu uba witegeye ibyiza bitatse ishyamba rya Nyungwe. Iki cyumba gishobora kwakira abantu bane, kiri mu byumba by’amahoteli bihenze cyane mu Rwanda, kuko cyishyurwa 2 288$. 8.	Amakoro Songa Lodge Amakoro Songa Lodge ni indi nyubako yiyubashye yakira ba mukerarugendo, iherereye mu Kinigi mu Karere ka Musanze. Ni inyubako ziri ahantu hatuje, ku buryo igihe wasuye ingagi mu birunga cyangwa wagiyeyo kuruhuka, hagufasha gusubiza ubwenge ku gihe ukunga ubumwe n’ibvidukikije. Kurara muri izi nyubako nabyo byihagazeho, kuko bisaba kwishyura nibura $1200 ku ijoro rimwe, ndetse hari n’aho wishyura $1500 ku ijoro. Ni inyubako y’akataraboneka ibereye buri wese uri mu kwezi kwa buki. Amakoro Songa Lodge kandi yahawe ubushobozi butuma nk’ababyeyi bafite abana, babona ikibuga gihagije cyo kwidagaduriraho. 9.	The Bishop’s House  The Bishop’s House ni inyubako itazwi na benshi ariko yihagazeho, yubatswe mu Karere ka Musanze gafatwa nk’irembo ry’ubukeraugendo bwo ku rwego rwo hejuru mu Rwanda, kuko ari iwabo w’Ingagi ziba mu birunga. Uyirebeye inyuma si inyubako y’igitangaza kuko yubatswe mu buryo bwakoreshwaga mu gihe cy’ubukoloni, ariko itanga serivisi zikomeye ndetse n’ibikorwa biyigize birihariye. Ifite ibyumba icyenda byakira ba mukerarugendo. Ibyo bituma nk’icyumba cyayo kinini kuruta ibindi  (executive suite), kukiraramo bisaba umuntu kwishyura $1200 ku ijoro, Deluxe room ikishyurwa $800 ku ijoro naho ibyumba binini bishobora no kujyamo ibitanda bibiri bikishyurwa $700. 10.	Magashi Camp  Iyi ni indi nyubako igezweho yubatswe mu Majyaruguru ya Pariki y’Igihugu y’Akagera, aho uba witegeye ikiyaga cya Rwanyakazinga. Ni hamwe mu hakundwa na ba mukerarugendo banyuranye, baba bajyanwe no gusura inyamaswa ziboneka muri Pariki y’Igihugu y’Akagera cyangwa kureba inyoni z’amoko arenga 520. Magashi yifashishije amahema atandatu, yubatswe n’ikigo Wilderness Safaris itahwa muri Gicurasi 2019. Ibiciro byayo byihagazeho kuko kuharara ijoro rimwe, nko mu ihema abantu bashobora gusangira, muri aya mezi akunze gukorerwamo ubukerarugendo kuva ku wa 16 Ukuboza 2019 kugeza ku wa 29 Gashyantare, ni amadolari US$650 ku ijoro. 11. Ruzizi Tented Lodge Ni inyubo igezweho ikoreshwa cyane n’abashaka gukambika muri Pariki y’Igihugu y’Akagera, aho umuntu aba yitegeye neza ikiyaga cya Ihema. Igizwe n’amahema icyenda ateye neza mu biti bituma hahora umuyaga utagira uko usa. Ishobora kwakira abashyitsi 20 kandi buri hema rikagira ubushobozi bwo gutanga amazi ashyushye n’akonje ku muntu uyakeneye, ikagira umwihariko wo kuba ikoresha ingufu zikomoka ku mirasire y’izuba. Mu mezi atarimo ubukerarugendo ku rwego rwo hejuru nko kuva ku wa 1 Werurwe kugeza ku wa 30 Gicurasi ndetse no kuva ku wa 1 Ukwakira kugeza ku wa 14 Ugushyingo, umunyamahanga ushaka kuharara, ku ihema rigari abantu bashobora kuraranamo bishyura $195 ku ijoro, umuntu umwe akishyura $265, ihema abana bashobora kuraranamo bakishyura $95 mu gihe ihema ryiyubashye ryishyurwa $280. Naho mu bihe bibereye ubukerarugendo, umunyamahanga muri Ruzizi yishyura $235 ku ihema ryagutse (Double tent) abantu bashobora kuraranamo, umuntu umwe akishyura $325, aho abana bashobora kurarana bakishyura $115 naho icyumba cyisumbuyeho kikishyurwa $335. Ibi biciro biragabanuka iyo ari ku banyarwanda cyangwa abanyamahanga bafite ibyemezo byo gutura no gukorera mu Rwanda. Amafoto Songa Amakoro Lodge Bisate Lodge One & Only Nyungwe House Magashi Camp Kigali Marriott Hotel Kigali Serena Hotel Radisson Blu Hotel and Convention Centre Ruzizi Tented Logde Singita Kwitonda Lodge and Kataza House The Bishop’s House One & Only Gorilla Nest"
14,urukundo,relationship,http://muhabura.rw/amakuru/urukundo/article/inkuru-ndende-y-urukundo-amaherezo-igice-2,Inkuru ndende y’urukundo “Amaherezo” igice 2," Akenshi mu rukundo habamo ibyishimo bidasanzwe kimwe n’uko ibigeragezo iyo byageze mu rukundo ahanini usanga bake aribo babasha kubyihanganira no kubyakira ariko ugasanga abandi bikabananira guhagarara ku cyemezo bahisemo cyo kujya mu rukundo. Amaherezo Igice cya 2 Ubwo duherukana  Sifa na Jado bari bamaze iminsibadaheruka kuganira ku rubuga rwa Facebook gusa nyine muri icyo gihe umwe iyo yajyaga kuri Facebook ntago yavagaho atagaragarije undi ko yahageze cyane ko ngo Jado yajyaga akunda kugira icyo avuga ku mafoto Sifa yabaga yashyize kurubuga rwe rwa Facebook ibyo rero byagaragazaga ko buri umwe agaragariza undi ko ahari. Rero mu gice gikurikiraho urumva uko byakomeje kugenda. Umunsi umwe Sifa yaje gukora nk’icyo nakwita ishotorana hanyuma yoherereza Jado ifoto ye ariko ayimwoherereza aciye aho bandikira ubutumwa bugufi(Message) rero ako kanyana Jado yahise amwoherereza ifoto ye ari kumwe n’undi mukobwa nuko abwira Sifa ati uwo ni ngewe n’umukunzi wange gusa Sifa ntago yahise amusubiza ariko nyine bakajya bakomeza kuganira umunsi ku munsi  gusa ariko aba bombi  ntago bari barahanye numero za telephone gusa kuko nyine Jado yari umunyeshuli muri kaminuza naho Sifa yigaga mu mashuli yisumbuye ubwo Jado yiganaga n’umuhungu uziranye na Sifa Rero umunsi umwe ngo Jado yari mu nzira atembera hamwe n’uwo mu hungu witwa Gerrard nibwo Jado yamubwiye ati shahu mfite umukobwa tumeranye neza muri iyi minsi kuri facebook ariko nyine ntago nari namwaka aka numero ka telephone ngo nze muvugisha kuri  fone sasa nyine Gerrard ahita amubaza ati wanyeretse amafoto nkareba niba koko aza avuna?, nuko Gerrard akibona ayo mafoto ya Sifa  ahita amubwira ati uyu nguyu wangu ni umuntu nziranye nawe cyane ahubwo mbwira mpite nguha na numero ye niba uyishaka kbsa ndayiguha kuko nge uriya ndamuzi kwishuli n’umu tipe bakundana ni ishumi yange. Ubwo nyine ariko Jado aba afashe numero ya Sifa gusa yirinze ku muhamagara muri iyo minsi sasa rero nyuma nibwo Jado na Sifa bongeye guhurira kuri Facebook baraganira nibwo Jado yahise amusaba numero gusa agiye kuzimuha amuha numero……. Agace gakurikira ntucikwe Yanditswe na Akayezu Snappy/Muhabura.rw"
12,ibidukikije,environment,http://www.igihe.com/amakuru/u-rwanda/article/nyamagabe-polisi-yafatiye-mu-cyuho-abangizaga-ishyamba-rya-leta,Nyamagabe: Polisi yafatiye mu cyuho abangizaga ishyamba rya Leta," Umuvugizi wa Polisi  mu ntara y’Amajyepfo, Chief Inspector of Police (CIP) Sylvestre Twajamahoro yavuze ko Polisi yahawe amakuru n’abaturage baturiye iryo shyamba bavuga ko hari abantu bigabiza iryo shyamba bakajya kuritemamo ibiti. Yagize ati ""Tukimara kumenya ayo makuru twarakurikiranye dufata bariya bagabo bombi barimo kubaza ibiti muri ririya shyamba riri ahitwa Gasasa. Twasanze babanje kubikatamo ingeri zimwe barimo kuzibazamo imbaho izindi barimo kuzitwikamo  amakara."" Aba bagabo bombi bahise bashyikirizwa urwego rw’igihugu rushinzwe ubugenzacyaha rukorera muri Sitasiyo ya Polisi ya Kitabi kugira ngo hatangire iperereza  ku cyaha bakoze. CIP Twajamahoro yashimiye abaturage bakomeje gufatanya na Polisi mu bikorwa byo kurwanya no gukumira ibyaha batangira amakuru ku gihe. Yagize ati ’’Turashimira abaturage bakomeje gufatanya na Polisi mu kurwanya ibyaha. Ndagira ngo nibutse abangiza ibidukikije cyane cyane amashyamba ko baba bihemukira kandi bahemukira ibinyabuzima byose kuko ariya mashyamba bangiza niyo atanga umwuka mwiza duhumeka ndetse akagira uruhare runini mu gutuma tubona imvura akanafata ubutaka bw’igihugu cyacu ntibutwarwe n’isuri."" Itegeko N°48/2018 ryo ku wa 13/08/2018, mu ngingo yaryo ya 44 rivuga ko hagamijwe kurengera ibinyabuzima, ibikorwa bikurikira birabujijwe: gutwika amashyamba, pariki z’Igihugu n’ibyanya; gutwika ibishanga, inzuri, ibihuru, ibyatsi hagamijwe ubuhinzi cyangwa gutunganya inzuri z’amatungo ndetse n’ibindi bikorwa ibyo aribyo byose byangiza ibidukikije birabujijwe. Ingingo ya 59 y’iri tegeko ivuga ko umuntu wese utuma ibimera bikomye bipfa, ubisenya, ubisarura cyangwa ubyangiza, aba akoze icyaha. Iyo abihamijwe n’urukiko, ahanishwa igifungo kitari munsi y’imyaka itatu ariko kitarenze imyaka itanu n’ihazabu y’amafaranga y’u Rwanda atari munsi ya miliyoni imwe  ariko atarenze miliyoni eshatu."
4,ubuzima,health,http://kigalipost.com/Umugore-yafashwe-n-indwara-idasanzwe-yo-kutumva-ijwi-ry-abagabo.html,"
Umugore yafashwe n’indwara idasanzwe yo kutumva ijwi ry’abagabo
"," Mu gihugu cy’Ubushinwa haravugwa umugore wafashwe n’indwara idasanzwe imubuza kumva ijwi riremereye ry’abagabo. Mu ijoro rimwe ni bwo uyu mugore yumvise ibintu muri we bihindutse mu buryo budasanzwe. Byose byatangiye yumva isesemi n’urusaku mu matwi, maze mu gitondo cyaho yisanga atakibasha kumva ijwi ry’umugabo we. Nyuma y’uko izi mpinduka zari zimubayeho mu gihe gito zimuhangayikishije, yahise yihutira kujya kwa muganga aho yahise yitabwaho na Lin Xiaoqing, impuguke ku ndwara zo mu gutwi. ""Yaranyumvaga ubwo namuvugishaga. Ariko ubwo undi musore yahageraga ntabwo yamwumvaga na gato avuga."", uyu mugangakazi aganira na Dail Mail aho yayihamirije ko uyu murwayi atabasha kumva na gato amajwi y’abagabo mu gihe abagore abumva neza. Nkuko muganga akomeza abisobanura ngo uyu mugore yaba yarahuye n’uburwayi bwihariye bwo bwo mu gutwi mu rurimi rw’igifaransa bwitwa ""surdité en pente inversée"" cyangwa ""perte auditive en pente de ski inverse"". Ibi bikaba biterwa no kugabanuka gukabije ko kubasha kumva amajwi aremereye akunze kumvikana mu miterere y’abagabo, mu gihe ijwi ryoroshye ryo rikomeza kumvikana neza, iri rika rikunze kurangwa n’abagore."
2,imikino,sport,http://muhabura.rw/amakuru/sport/article/dortmund-itsinze-buyern-munich-urugamba-rwasubira-ibubisi,Dortmund itsinze Buyern Munich urugamba rwasubira  ibubisi," Germany Bundes Liga Shampiyona y’ubudage yasaga nk’iyihariwe n’ikipe imwe ariyo Buyern Munich. Gusa nyuma yuko iyi Buyern itsindiwe mu rugo na Mainz byongereaye Borussia Dortmund kabiri icyizere cyo guhatana Aya makipe uko ari abiri niya amaze iminsi yihariye iyi shampiyona. Gusa Borussia Dortmund nay ni nko guherekeza kuko ibikombe bitatu biheruka byatwawe na Buyern Munich. Kuri uyu wa 5 Werurwe Dortmund iraza kwakirira Buyern ku kibuga Signal Iduna Park. Uyu mukino wakaniwe cyane na Dortmund kuko nyuma yuko Buyern Munich itsindiwe mu rugo na Mainz, ikinyuranyo cyari hagati yoyo na Dortmund cyahise kiva ku manota 8 hagasigaramo 5. Mu gihe Buyern yatsindwaga ku nshuro yayo ya kabiri kuva shampiyona yatangira, Dortmund yo yari yagiye gutsindira Darmstadt iwayo 2-0.Byongereye imbaraga ku ruhande rwa Dortmund kuko nibatsinda Buyern ikinyuranyo kirasigara ari amanita abiri gusa. Mu mukino uheruka I Munich, Dortmund yahatsindiwe 5-1. Buyern kandi imaze gutsinda imikino 4 muri 5 baherutse gukina harimo n’ibiri bahurira I Signal Iduna Park kwa Dortmund.  Dortmund iheruka gutsinda Buyern muri iyi mikino muri 2014 ubwo batsindaga Buyern 3-0 bikaba ariko byarabaye mu gihe Buyern yari yamaze guhabwa igikombe hasigaye iminsi 7.. Muri iyi myaka itatu ishize nibwo Guardiola na Buyern bagiye ku gitutu nk’iki. Nyuma y’umukino batsindiwemo na Mainz murugo, yagize ati “iyi Dortmund iotandukanye cyane n’iyo twahatanaga mu myaka itatu ishize. Tuzakomeza guhatana kugera ku isagonda rya nyuma.” Kapiteni wa Dortmund Mats Hummels we avugako kuri uyu wagatandatu ngo araba ari indya nkurye ariko ngo barabyiteguye. Guardiola afite imvune nyinshi kurusha mugenzi we wa  Dortmund  Thomas Tuchel, uyu we abura  Sokratis gusa. Buyern yo ibura Jerome Boateng, Javi Martinez na Holger Badstuber. Ibi bituma    Guardiola t agomba guhengeka David Alaba wacaga ibumoso maze agafatanya na   a   Mehdi Benatia hagati mu binyuma.
Lewandowskiayoboye abandi mu bitego n’ibitego 23  mu mikino 23 games  naho  Pierre-Emerick Aubameyang wa Dortmund amukurikiye na  22. Lewondowski yavuze ko nubwo ibyababayeho ubwo bakinaga na Mainz ari ibisanzwe, ngo kuri Dortmund bizahinduka. 

Yanditswe na Rukundo Xaver/Muhabura.rw"
5,imyidagaduro,entertainment,http://www.igihe.com/imyidagaduro/article/joeboy-watumiwe-muri-kigali-jazz-junction-yageze-mu-rwanda,Joeboy watumiwe muri Kigali Jazz Junction yageze mu Rwanda," Mu ijoro ryo kuri uyu wa Gatatu tariki 26 Gashyantare 2020 nibwo Joe Boy yageze ku Kibuga Mpuzamahanga cy’Indege cya Kigali i Kanombe. Igitaramo cya Kigali Jazz Junction giteganyijwe ku wa Gatanu tariki 28 Gashyantare 2020. Cyatumiwemo Joeboy uzafatanya na Davis D ugezweho muri iyi minsi kubera indirimbo ye “Dede” na Niyo Bosco wagaragaje ko nubwo afite ubumuga bwo kutabona impano ye y’umuziki ari ikirenga. Niyo Bosco agezweho mu ndirimbo ye ya mbere yasohoye mu minsi ishize akayita “Ubigenza ute?” na ""Ibanga"" aherutse gushyira hanze. Joeboy ni umwe mu bahanzi bagezweho cyane muri Afurika muri iki gihe ndetse mu banyabirori bo muri Kigali baramuzi cyane kuko indirimbo ze zidasiba gucurangwa mu tubyiniro dutandukanye yaba muri Kigali no hanze yayo. Indirimbo ze zamamaye cyane mu 2019. Aririmba cyane Afro Pop na R&B. Uyu musore w’imyaka 22, yavukiye mu Mujyi wa Lagos muri Nigeria ku wa 21 Gicurasi 1997, akaba ari umwanditsi n’umuririmbyi. Abarizwa mu nzu ifasha abahanzi ya Gorilla Sauce Ent. Banku Music. Yize muri Kaminuza ya Lagos izwi nka UNILAG aho yakuye impamyabumenyi mu bijyanye n’imicungire y’abakozi. Joeboy yatangiye kuririmba ubwo yari afite imyaka 16. Ku myaka 17 akora indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye. Uyu muhanzi akimara kuririmba iyi ndirimbo ya Sheeran yahise yemererwa na Mr Eazi ubufasha ndetse anamusinyisha mu nzu ye ifasha abahanzi ya Eazi’s ""Banku"" Music. Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020. Joeboy yageze mu Rwanda abisikana n’Umuraperi Jidenna Theodore Mobisson [Jidenna] na we wo muri Nigeria uheruka kuhataramira tariki 29 Ugushyingo 2019 mu gitaramo cyitabiriwe mu buryo bukomeye cyabereye muri Kigali Conference and Exhibition Village hazwi nka Camp Kigali. Amafoto: Umurerwa Delphin"
10,imideri,fashion,http://www.igihe.com/fashion/article/abanyarwanda-bacanye-umucyo-muri-tokyo-africa-collections-amafoto,Abanyarwanda bacanye umucyo muri Tokyo Africa Collections (Amafoto)," Ni igikorwa cyabaye ku nshuro ya mbere cyitabiriwe n’Abanyarwanda nyuma y’ubufatanye n’abategura Kigali International Fashion Week. Mbere y’igikorwa aba Banyarwanda bitabiriye Tokyo Fashion Week basuye ibigo bikomeye nka AOKI iri mu bigo bikora amakositimu akomeye mu Buyapani, kompanyi itegura icyayi cy’u Rwanda n’ibindi. Aba Banyarwanda bageze mu Buyapani ku wa 27 Kanama 2019 bazagaruka i Kigali ku wa 5 Nzeri 2019. Abahanga imideli bo mu Rwanda bitabiriye Tokyo Africa Collections barimo Murorunkwere Sandrine ufite inzu ihanga imideli ya Sahorn Fashion House na Karen Uwera ufite inzu y’imideli ya KARSSH Collection. Mu berekana imideli bitabiriye baturutse mu Rwanda barimo Bella Christa Kanyange na Kaneza Lynka Amanda. Kuva mu 2017, ibirori ngarukamwaka bya Kigali Fashion Week byagejejwe ku yindi ntera n’ababitegura bitangira kubera i Burayi nyuma y’imyaka irindwi bibera mu Rwanda gusa. Icyo gihe ku ikubitiro byatangiriye i Berlin mu Budage, bikomereza i Amsterdam mu Buholandi, hanyuma bisorezwa i Bruxelles mu Bubiligi.
Ku wa Gatandatu tariki 6 Nyakanga 2019 habayeho igikorwa cya Kigali Fashion Week ku nshuro yacyo ya cumi kuva gitangijwe mu Rwanda, cyabereye muri Kigali Serena Hotel. Cyahurije hamwe abamurika imideli batandukanye bo mu Rwanda no hanze yarwo ndetse n’abayihanga, biyerekanye mu buryo bwanyuze abacyitabiriye. Herekanwe imyambaro itandukanye irimo iy’inzu zihanga imideli nka Ucoco na The 5 Mith yo mu Burundi, By The Way Clothes yo mu Bubiligi na Gissa Fashion Design yo muri Suède. Abahanga imideli bo mu Rwanda biyerekanye barimo Aqua, Ihogoza Design, Dk Textiles, Iby’iwacu Summer Collection, Mundi Design na Karen Karsh wa Karsh Collections. Sayaka Akimoto ushinzwe kumenyekanisha Tokyo Africa Collection 2019 na Leo Sugo utegura iki gikorwa bari mu bacyitabiriye. Kigali Fashion Week yatangiye mu 2012, itangirana n’ibindi birori birimo icya Kampala, Bujumbura na Nairobi Fashion week. Inategura ibitaramo muri Ghana n’ibindi bihugu bikomeye ndetse yanatangiye ibirori birimo Kigali International Fashion Week ibera mu Buholandi, u Bubiligi, u Budage n’u Bwongereza. Uyu mwaka bazatangira ibindi birori birimo ibizabera i New York, Thailand na Singapore."
2,imikino,sport,http://muhabura.rw/amakuru/sport/Umutoza-wavugwaga-ko-abashobora-kuzatoza-Rayon-Sports-yagizwe-umutoza-wa-Yanga,Umutoza  wavugwaga ko abashobora kuzatoza Rayon Sports yagizwe umutoza wa Yanga," Luc Eymael ukomoka ukomoka mu Bubiligi akaba yarigeze gutoza ikipe ya Rayon Sports mu Rwanda muri 2014 ni we wagizwe umutoza mukuru w’ikipe ya  Young African SC yo muri Tanzania. Uyu mutoza  ufite imyaka 60 y’amavuko yahawe aka  kazi asimbuye Boniface Mkwasa wari umutoza w’agateganyo nyuma y’uko iyi kipe yari itandukanye na  Mwinyi Zahera ukomoka muri RDC. Luc Eymael wavuye muri Rayon Sports kubera  ibihaho yari yahawe na FERWAFA nyuma y’imvururu zabaye ku mukino wa Rayon Sports na AS Kigali  byakomeje kuvugwa ko ashobora kugaruka muri iyi  kipe dore ko ubwo Rayon Sports yatandukanaga na Roberto Oliveira Gonçalves do Carmo “Robertinho”  yavuzwe mu bashobora kumusimbura ubwo umwaka  w’imikino wa 2019-2020 watangiraga nyuma haza Espinoza ukomoka muri Mexique. Nyuma y’imikino ibanza, Rayon Sports yatandukanye na Espinoza nabwo hongera kumvikana amakuru y’uko uyu mutoza Luc Eymael yaza muri Rayon Sports kuko  na we yari amaze gutandukana n’ikipe ya Black Leopards muri Afurika y’Epfo. Uyu mutoza yakinnye umupira w’amaguru ari umunyezamu kuva mu 1975 kugeza  muri 2000. Kuva mu 1999, Luc Eymael yatangiye akazi ko gutoza aho yaciye mu makipe atandukanye. Muri 2010 ni bwo yinjiye muri Afurika ariko kugeza ubu amaze guca mu makipe 13 mu myaka 10. Niyomugabo Albert \Muhabura.rw"
1,politiki,politic,http://kigalipost.com/Gabon-Ali-Bongo-yerekeje-mu-Bwongereza-ariko-ntagiye-mu-bitaro.html,"
Gabon: Ali Bongo yerekeje mu Bwongereza ariko ""ntagiye mu bitaro""
"," Umukuru w’igihugu cya Gabon, Perezida Ali Bongo Ondimba umaze iminsi agarukwaho cyane kubera uburwayi bwamuzahaje, kuri ubu yerekeje i London mu biruhuko aho azakomeza no kwisuzumishiriza akurikirana ubuzima bwe. Amakuru yatangajwe n’Ibiro by’Umukuru w’igihugu wa Gabon, yanyomozaga ibyavugwaga ko ubuzima bwa Bongo bukomeje kujya aharindumuka nyuma y’umwaka umwe ahuye n’ikibazo cyo gucika udutsi two mu bwonko. Nyuma yaho Ali Bongo agiriye iki kibazo hakomejekumvikana ibihuha byinshi bigaruka kuri uyu mukuru w’igihugu aho kugeza ubu amaze kugaragara ndetse akanavu inshuro nke zishoboka mu ruhame kuva yagaruka mu gihugu muri Werurwe uyu mwaka avuye kwivuriza hanze y’igihugu. Uyu mugabo w’imyaka 60 y’amavuko yafashwe n’ubu burwayo mu Ukwakira 2018 ubwo yari mu ruzinduko rw’akazi muri Arabiya Sawudite aho yahise yivuriza nyuma  yerekeza no muri Maroc. Itangazo rya Perezidanse rivuga ko ""Nta na rimwe ubuzima bwa perezida bwigeze busubira inyuma(…) Ali Bongo Ondimba arimo kugarura ubushobozi bwose bw’umubiri we."" Iri tangazo ry’ibiro by’umukuru w’igihugu cya Gabon rikomeza rivuga ko Ali Bongo aguma kuyobora igihugu kandi azagaruka vuba. Source:BBC Afrique"
8,ubukerarugendo,tourism,http://www.igihe.com/ubukerarugendo/ahantu-nyaburanga/article/umunyamakuru-w-icyamamare-mu-buholandi-yaryohewe-n-ibyiza-by-u-rwanda,Umunyamakuru w’icyamamare mu Buholandi yaryohewe n’ibyiza by’u Rwanda," Humberto ni umunyamakuru w’icyamamare kuri Televiziyo ya RTL mu Buholandi, ayobora ibiganiro kuri iyi televiziyo ya mbere mu gutambutsa ibiganiro by’ubucuruzi. Uretse kuba umunyamakuru w’umwuga, Humberto ni umufotozi utarabigize umwuga, akurikirwa n’abasaga 378,000 kuri Instagram. Ishingiye ku kuba ari umunyamakuru w’icyamamare kandi akurikirwa n’abantu benshi ku mbuga nkoranyambaga, Ambasade y’u Rwanda mu Buholandi ifatanyije n’Ikigo cy’Igihugu cy’Iterambere (RDB), yamutumiye ngo asure u Rwanda mu rwego rwo kumenyekanisha ibyiza by’igihugu, muri gahunda ya Visit Rwanda. Humberto Tan yakiriye ubwo butumire neza, asura u Rwanda tariki 15 uku kwezi, yishimira uburyo Abanyarwanda bamwakiriye, umuco n’ahantu nyaburanga yasuye harimo Pariki z’Akagera n’Ibirunga, ikiyaga cya Kivu n’Umujyi wa Kigali. Urugendo rwo gusura Ingagi ni rumwe mu byo avuga yabonye mu Rwanda atazibagirwa. Yagize ati “Icyantangaje cyane ni ukuntu Ingagi zicisha bugufi kandi bigaragara ko zifite imbaraga, Ingagi y’ingabo ya Silverback ifite ubudahangarwa, iguma yitegereza buri kimwe cyose kandi ihora yiteguye kuba yatabara hagize icyinjirira umuryango wayo. Twakoze urugendo rw’amasaha abiri n’igice yo kujya guhura n’Ingagi kandi guhura nazo ni iby’agaciro cyane”. Abamukurikira ku mbuga nkoranyambaga nabo batangariye urugendo rwe mu Rwanda. Umwe yagize ati “Byiza cyane, uri umunyamahirwe kuba warabashije gukora uru rugendo, ubu noneho warukura ku rutonde rw’ibyo wari wariyemeje kuzageraho mu buzima bwawe”. Undi nawe ati “Nibyo se koko warazibonye amaso ku maso ku manywa y’ihangu? Amafoto wahafatiye ni meza cyane”. Ambasaderi w’u Rwanda mu Buholandi, Jean Pierre Karabaranga, mu gusobanura iby’uru rugendo yagize ati  “Gahunda ya Visit Rwanda imaze kwamamara mu gihugu cy’u Buholandi, kuva aho itangiriye twahafunguje ibiro bishinzwe kuyamamaza ndetse mu mwaka wa 2019, twatunganije ingendo zitandukanye z’abanyamakuru na ba rwiyemezamirimo mu by’ubukerarugendo bw’Abaholandi batandukanye baje gusura u Rwanda.” Yakomeje agira ati “Uretse ibyo Humberto Tan yatangaje ku mbuga nkoranyambaga, hari n’indi nkuru yasohotse ku wa Gatandatu w’icyumweru gishize ku rupapuro rwa mbere rw’ikinyamakuru cya mbere mu binyamakuru bisohora inkuru zanditse cyitwa, TELEGRAAF.” Yavuze ko “Kuva tariki ya 15 kugera 19 Mutarama uyu mwaka, gahunda ya  Visit Rwanda irimo  kwitabira imurikabikorwa ry’ubukererarugendo rya mbere mu Buholandi, ryitwa ‘Vakantiebeurs’, riri kubera mu mujyi wa Utrecht.” Yavuze ko bakiriye  intumwa z’u Rwanda zirimo abahagarariye RDB ndetse na ba rwiyemezamirimo batandukanye barimo abavuye muri Sosiyete y’ubwokerezi bwo mu kirere, RwandAir, Amahoro Tours, Heritage Travel, Palast Tours & Travel na Wildlife Tours Rwanda. Yagaragaje ko mu gutangiza iri murikabikorwa ku munsi wa mbere, bafatanyije n’ikigo cyitwa Untamed Travellers mu kwakira kuri stand yabo ya Visit Rwanda,  ba rwiyemezamirimo n’abanyamakuru mu bukerarugendo basaga 200.  Thank you Hambara!! #silverback #visitrwanda🇷🇼 #liveforthestory #canonnederland #Gorilla #gorillas #Rwanda #Africa #Afrika A post shared by  Humberto Tan (@humbertotan) on Jan 15, 2020 at 9:09pm PST  Wat. Een. Ervaring!!! Deze machtige berggorilla's laten je gewoon toe in hun wereld. Wat mij vooral opviel? Hun zachte energie! Het dominante mannetje, de Silverback, houdt alles goed in de gaten en grijpt in waar het nodig is. Normaal moeten mensen minimaal 7 meter afstand houden tenzij de gorilla's de mens opzoeken of zij aangeven dat het oké is. Dat doen ze met een diepe brom. We hebben ruim 2.5 uur gelopen om ze te vinden masr het is het meer en meer dan waard!!!! #Rwanda #Gorilla's A post shared by  Humberto Tan (@humbertotan) on Jan 15, 2020 at 4:42am PST"
5,imyidagaduro,entertainment,http://muhabura.rw/amakuru/imyidagaduro/article/hamisa-mobeto-yagize-icyo-avuga-ku-mihini-aherutse,Hamisa Mobeto yagize icyo avuga ku mihini aherutse guhondagurwa na nyina wa Diamond," Umwiryane ukomeye hagati ya nyina wa Diamond ariwe Sanura Kassim n’umukazana we Hamisa Mobeto byakajije umurego, byarenze guterana amagambo bihinduka imirwano umwe akubita undi amurema ibiguma yafatanye mu mashingu na Hamisa Mobeto mu cyumweru gishize.Aho uyu mukecuru w’intarumikwa yiyemereye ko ari we washoje iyi mirwano ubwo yasangaga uyu mukobwa yari yararanye n’umwana we Diamond Platnumz mu gitanda. Yabyemeye avuga ko yamukubise nyuma y’uko yamusanze yari yararanye na Diamond mu rugo rwe ruri ahitwa Madale kandi ngo yari yaramwihanije kenshi ko atamwifuza mu muryango we na gato. Mu kiganiro Hamisa Mobeto yagiriye kuri Wasafi TV, yavuze ko ibyabaye hagati ye na nyina wa Diamond atari intambara ahubwo ari ubushyamirane busanzwe mu bantu. Asubiza ku byerekeranye n’imirwano yabaye hagati ye na nyina wa Diamond, Hamisa Mobeto yavuze ko ‘n‘Ibikombe mu kabati biragongana’ bityo ko nta kidasanzwe cyabaye hagati ye na Sanura Kassim. Yabanje gukikira iby’iki kibazo avuga ko ari ubuzima bwe bwite adashaka kuvugaho mu itangazamakuru. Hamisa Mobeto yagize ati “Ibyo sinshaka kubivugaho, Yego! Ni ibindeba cyane, ni ubuzima bwite, ni ibireba umuryango.” Abanyamakuru bakomeje kumwotsa igitutu ngo asobanure niba koko yarakubiswe na nyina wa Diamond yahise asubiza ati “N’ibikombe bibitse mu kabati hari igihe kigera bikagongana, rero natwe abantu bishobora kutubaho.” Uyu mukobwa yavuze mu buryo buca hejuru ko yagiranye ubushyamirane na nyina wa Diamond gusa yongeraho ati “Nta muntu mfitanye na we ikibazo, nta mujinya mfitiye umuntu, njyewe ndatuje keretse we ku ruhande rwe, ku bwanjye sinjye wabisobanura.” Diamond uherutse gutangaza ko yifuza kurushinga bitarenze uyu mwaka, yubuye umubano na Hamisa Mobeto babyaranye ndetse bivugwa ko ari we mukobwa bazasezerana nubwo mu muryango nta n’umwe umwifuza habe na gato. Uyu mucyecuru Nyina wa Diamond avuga ko atifuza na gato kubona mu maso ye Hamisa Mobeto ndetse ngo umutima we warazinutswe. Queen Darleen mushiki wa Diamond yiyumvamo cyane Zari cyo kimwe na nyina Sandra, mu gihe Esma Platnumz we yikundira Wema Sepetu ndetse ngo ahora asaba musaza we kongera kuvugurura ubumwe n’uyu mukinnyi wa film. Hamisa Mobetto na Diamond Platnumz bafitanye umwana w’umuhungu witwa Prince Dylan witegura kuzuza umwaka umwe muri Kanama 2018 naho undi mwana w’imfura Mabeto afite ni uwo yabyaranye na Dj Majay .




Yanditswe na Habarurema Djamali"
2,imikino,sport,http://muhabura.rw/amakuru/sport/article/fc-barcelona-yaraye-yikuye-mukimwaro-yagiriye-ku-kibuga-cya,Fc Barcelona yaraye yikuye mukimwaro yagiriye ku kibuga cya Ath Bilbao," Championa y’igihugu cya Espagne La Liga yaraye ifunguwe ku mugaragaro gusa ikipe ya Fc Barcelona yatangiranye imbaraga zidasanzwe n’ubwo umukinnyi Lionel Messie yatangiye ahusha penality mu gihe mugenzi we Luis Swarez yatangiranye igitego ku mukino wa mbere. 

Messsie yahushishe penality Ikipe ya Fc Barcelone benshi bahamyaga ko ishobora kuba igiye gutangira Championa nabi cyane ko imwe mu mikino bamaze iminsi bitabira yagendaga itabyitwara mo neza cyane ko iherutse gutsindwa ibitego bigera kuri 04 byose mu gihe bitari bimenyerewe ko ikipe ya Fc Barcelona itsindwa ibitego byinshi bene ako kageni. 

Ibyishimo byinshi kuri Swarez N’ubwo ikipe ya Barcelone itangiye Championa neza ariko mucyeba wayo Real Madrid yo nti nta mahirwe yatangiranye cyane ko yatangiye inganya na ubusa ku busa na Sporting de Gijon. Urutonde rw’uko amakipe ahagaze nyuma y’umunsi wambere wa Championa
N0	Team			Pts
 1	Celta de Vigo 	1	1	3
2	Atl Madrid 	1	1	3
 3	Espanyol 	1	1	3
4	Barcelona 	1	1	3
 5	Real Betis 	1	0	1
 6	Villarreal 	1	0	1
 7	Real Madrid 	1	0	1
 8	Valencia 	1	0	1
9	Real Sociedad 	1	0	1
10	Deportivo de La Coruña 	1	0	1
 11	Málaga 	1	0	1
 12	Rayo Vallecano 	1	0	1
13	Sporting de Gijón 	1	0	1
 14	Sevilla 	1	0	1
 15	Eibar 	0	0	0
16	Granada CF 	0	0	0
 17	Levante 	1	-1	0
 18	Las Palmas 	1	-1	0
 19	Ath Bilbao 	1	-1	0
 20	Getafe 	1	-1	0 By Akayezu Snappy"
2,imikino,sport,http://muhabura.rw/amakuru/sport/article/kagame-cup-abakinnyi-b-ikipe-y-abagore-batewe-mpaga-bicara,Rusizi:Abakinnyi b’ikipe y’abagore batewe mpaga bicara mu kibuga amasaha 4 bahakurwa na Guverineri," Mu irushanwa ry’igikombe cyitiriwe imiyoborere myiza Kagame cup, ikipe y’abagore y’umurenge wa Rwimbogo ihagarariye akarere ka Rusizi yatewe mpaga n’ikipe y’akarere ka Ngorerero kuri stade ya Rusizi izira gukererwa yangak kuva mu kibuga kuva 10h30 kugeza 14h, ivuga ko ugukererwa kutabaturutseho. N’ibintu bitakiriwe neza n’ikipe y’abagore ba Rusizi kugeza ubwo banze kuva mu kibuga hakiyambazwa inzego z’ubuyobozi bw’akarere ndetse n’izumutekano bikananirana kugeza ubwo guverineri w’intara y’uburengerazuba yaje kwiyizira muri stade aba bagore bakabona kuva mu kibuga cyagombaga gukinirwamo na basaza babo. Mu bigaragarira amaso aba bagore bari barakaye cyane, aho batatinyaga n’inzego z’umutekano nyuma yo guterwa mpaga batumva impamvu yayo kuko basobanuraga ko bakererewe ku mpamvu zitabaturutseho cyane ko ngo bohererejwe imodoka yo kubatwara amasaha yamaze kurenga, kandi n’abasifuzi bagombaga gusifura uyu mukino ngo nabo bakerewe. Impungenge bagize n’iz’uko iri terwa mpanga rishobora kuba ryihishe inyuma ya ruswa kuko ntibiyumvisha uburyo baterwa mpaga bahari ari nayo mpamvu yatumye bicara mu kibuga bakanga kukivamo. Umwe muri bo yagize ati ”Turasaba uduhagarariye mu karere abasabe baze batwereke igihe batereye mpaga kuko nzi ko umukino nkuyu iyo wateguwe haba hari abayobozi hakagaragara gihamya z’ibyabaye kuko baduteye mpaga duhari.” Umwe mu ba motari witwa Hategekimana Calliope ntiyagiye ukubiri n’uyu mukinnyi aho yemeza ko ari mubazanye abasifuzi ku kibuga bakahagera saa yine aribwo bahahuriye n’abakinnyi. Ati ”Abasifuzi tubavanye mu mujyi tubazana hano kuri stade baje gusifura. twageze hano nka saa yine. ikipe ya Rwimbogo nayo ihita yinjira.” Guverineri w’intara y’uburengerazuba,Munyentwari Alphonse Guverineri, akihagera abakinnyi bahise bemera kuva mu kibuga ahita avuga ko bagiye gukurikirana mu maguru mashya iby’iki kibazo kugira ngo niba hari ababirenganiyemo barenganurwe. Ati “Twabyumvise mwabonye ko twaje ikibazo kigakemuka kubera ko no gukina byasaga n’ibyananiranye ndetse no kuva mu kibuga"". Akomeza agira ati""Iyi ni imikino y’imiyoborere myiza kandi ifite amategeko, nkurikije uko twabajije mpaga yatewe ikurikije amategeko kubera ko ikipe yakerereweho isaha ariko twakomeza gushaka amakuru ariko kandi hari n’amategeko ateganya ko iyo wumva warenganye ushobora kwandika bikigwa ukaba warenganurwa.” Naho komiseri muri iri rushanwa ku rwego rw’intara, Nepomuscene Harerimana, we yizeza abo bakinnyi ko abayobozi b’uturere ku mpande zombi nibumvikana iyo mpaga yavanwaho. Harerimana ati “Twarindiriye igihe kirekire kugira ngo turebe ko bakumvikana hanyuma bananiwe kumvikana icyagombaga gukorwa ntakindi ni Mpaga, ariko abayobozi b’uturere twombi nibo bafite gukemura iki kibazo mu biganza byabo baramutse babyumvikanyeho mpaga yavanwaho.” Bakimara kuva mu kibuga hahise hakurikiraho umukino w’ikipe y’abagabo y’umurenge wa Muganza uhagarariye akarere ka Rusizi muri iri rushanwa yahuye n’ihagarariye akarere ka Ngororero birangira ikipe ihagarariye akarere ka Rusizi itsinze ibitego bitatu kuri kimwe.

Abo mu nzego z’umutekno bakoze uko bashoboye ngo abakinnyi bave mu kibuga ariko bababera ibamba
Guverineri Munyentwari yavuze ko bagiye gukurikirana mu maguru mashya iki kibazo abarenganye bakarenganurwa
Niyomugabo Albert/MUHABURA.RW"
10,imideri,fashion,http://www.igihe.com/fashion/article/turahirwa-azahagararira-u-rwanda-mu-iserukiramuco-ry-imideli-muri-ghana,Turahirwa azahagararira u Rwanda mu iserukiramuco ry’imideli muri Ghana," Ku myaka 24 y’amavuko, Turahirwa Moise [uyobora Moshions House] ni umwe mu bahanzi b’imideli bakomeye mu Karere bazitabira iserukiramuco ry’imideli rya Mercedes Benz African Fashion Festival rizamara iminsi itatu kuva ku itariki ya 1 Nyakanga kugeza kuwa 3 Nyakanga 2016. Azahura n’abanyamideli baturutse mu bihugu birenga mirongo itanu birimo ibyo muri Afurika, Amerika n’u Burayi. Ati “Ni hafi ibihugu byose bya Afurika, mu bo nabashije kumenyamo nabonye abazaturua muri Amerika, u Bwongereza, Ghana, abo muri Kenya, Afurika y’Epfo n’abandi.” Turahirwa yabwiye IGIHE ko ari gutegura imbumbe y’imideli [collection] azerekana mu Mujyi wa Accra ndetse ngo ari kubyitegura neza kugira ngo azaheshe ishema igihugu. Ati “Mfite collection nshyashya nzerekana, ntabwo nzongera gusubiramo ibyo nerekanye muri Tanzania mu minsi ishize. Ndi kubyitegura neza, batoranyije abanyamideli b’abahanga mu bihugu byose, urumva rero biransaba kubyitondera.” Mercedes Benz African Fashion Festival 2016, yihaye intego yo kwifashisha abanyamideli bakumvikanisha akamaro ko kwiga mu bakiri bato no kurandura burundu indwara ya Glaucoma muri Afurika. Muri Mutarama 2016, Turahirwa yagiye muri Nigeria mu irushanwa rya Mister Africa International, icyo gihe yabaye igisonga cya Gatatu mu gihe umusore wo muri Uganda witwa Keith Karuhuura yaje ku mwanya wa mbere agirwa Rudasumbwa w’Umugabane wa Afurika."
9,umuco,culture,http://www.igihe.com/umuco/article/amafoto-mpangano-y-abami-batwaye-u-rwanda-imyaka-870-n-abagabekazi-babo,Amafoto mpangano y’abami batwaye u Rwanda imyaka 870 n’abagabekazi babo," Hifashishijwe ibisigo by’Abasizi bisingiza Abami n’ingoma zabo ndetse n’Abacurabwenge bari abarinzi b’amateka n’intekerezo z’igihugu, hiyongereyeho n’Abiru bari abanyamabanga n’abagaragu b’ingoma, hakusanyijwe amateka y’u Rwanda kuva mu ntango yarwo ubwo Gihanga I Ngomijana yashyiragaho imfatiro z’igihugu kugera ubwo Ingoma cya cyami yasimburwaga na Repubulika. Mu bakoreye mu ngata Gihanga I Ngomijana harimo ubuvivi bwe Ndoba watwaye u Rwanda ahasaga mu wa 1213 kugera 1246 arangwa n’ibitekerezo bihanitse mu bumenyi mu by’ibidukikije, inyamaswa n’urusobe rw’ibinyabuzima. Muri make Ndoba yari afite ubuhanga karemano muri siyansi, dore ko ari nawe dukesha ibirangamuryango nko kuba Abasinga barangwa na Sakabaka, Abashambo bakarangwa n’Intare, Abenengwe bakarangwa n’Ingwe mu gihe Abega barangwa n’Ibikeri, byose ni we tubikesha. Hari kandi na Ruganzu Bwimba watwaye u Rwanda kuva mu 1312 kugera mu 1345 wabaye imbimbuzi mu ndwanyi zaranze amateka y’u Rwanda mu guhirimbanira ubuhangange bw’igihugu. Niwe wagabye igitero cya mbere atera Gisaka yashakaga gusibanganya u Rwanda we arayitanga arayitera. Ni we dukesha kurwanira ishyaka igihugu, cyane cyane mu guhangana n’abagomera umurage wa Gihanga w’igihugu gisangiwe. Nta n’uwarenza ingohe Cyilima Rugwe, watwaye u Rwanda kuva mu 1345 kugera mu 1378, umutekerereza w’ubutabera bwunga mu mateka y’u Rwanda. Ni we washyizeho Inkiko z’Umuryango, iz’Abunzi n’iza Gacaca agena n’uko ibihano bizajya bitangwa ku bagomye. Yashakaga ko u Rwanda ruba igihugu kizira icyaha, abyubakira ku guhana igihango nk’uburyo bwo gukumira icyaha kitaraba. Nta n’uwakwibagirwa Ruganzu II Ndoli, watwaye u Rwanda kuva mu 1510 kugera mu 1543 wari indwanyi karundura, wadukanye amatwara yo guhangana n’amahanga adakunda u Rwanda akayagusha ruhabo, akarwagura kurusha abandi bami bose dore ko yarwometseho ibihugu icyenda. Hari inzobere kandi muri dipolomasi Mutara Semugeshi, watwaye u Rwanda mu 1543 kugera mu 1576, ni we mwami dukesha politiki ya mbere y’ububanyi n’amahanga, yubatse kandi imiyoborere ihamye mu kwegereza ubuyobozi abaturage aho yashyizeho inzego zisaga 75 nk’Intebe y’Abasizi, Abatware b’Ubutaka, Abatware b’Inyambo, Intebe y’Abahaditsi (abavuzi b’amatungo - vétérinaire), Intebe y’Abahoryo (Agronome), Intebe y’Abamotsi (abari bashinzwe itangazamakuru ry’ibwami) n’izindi. Ni we washyizeho uburyo bw’imisimburanire y’Abami ku ngoma bijyanye n’inshingano zabo nk’aho Umwami Mutara yabaga ashinzwe kwagura ubworozi bw’inka yakurikirwaga na Kigeli wari umwami w’intambara, Mibambwe wari ushinzwe uburumbuke, Yuhi wari umwami usigasira amahoro bityo bityo. Ntitwakwibagirwa n’abandi nka Cyilima Rujugira (1675 – 1708), wadukanye intero y’u Rwanda rutera rudaterwa, Yuhi Gahindiro (1746-1802) wazanye gahunda z’ubugiraneza nka Girinka na Kigeli Rwabugili (1859-1895) wacecekesheje ibihugu byashakaga kwiyomora ku Rwanda. Mu mateka y’Isi n’ibihangange byayibayemo nk’Abami b’u Rwanda, benshi baburiwe irengero, amasura yabo aribagirana kuko nta buryo bwariho bwo gufata amafoto no kuyashyingura ariko ibikorwa byabo bikaba bikibukwa kuko basize imusozi amavugwa y’ibikorwa bihanitse. Umushakashatsi ku mateka y’u Rwanda, Nsanzabera Jean de Dieu, yahereye aho maze akusanya ibitekerezo by’ubuzima bwaranze aba bakurambere, yifashisha abahanga mu gushushanya bahanga amafoto y’abami b’u Rwanda, cyane umwami wa mbere wafotowe yari Kigeli Rwabugili mu 1894, abandi bamubanjirije ntawe uzi neza uko basaga. Aya mafoto mpangano y’Abami b’u Rwanda n’Abagabekazi babo, yakozwe n’umunyabugeni Mugisha Paul wize ku Nyundo, yashyizwe hanze bwa mbere mu gitabo ‘‘Intwari z’Imbanza, zubatse u Rwanda rugahamya igitinyiro” cyasohotse muri Gicurasi 2018. Uko ubumenyi n’ikoranabuhanga bigenda bikwira ku Isi yose rero, abahanga bagiye bitabaza inyurabwenge maze bakazimbura amasura y’abo bantu babayeho mu myaka ibihumbi kugira ngo bajye bayifashisha mu kubavuga ibigwi no kubagiraho icyitegererezo, ariko batari za baringa cyangwa umuntu udashobora kubonwa. Ni muri urwo rwego hariho amafoto ya Yesu, Mariya, Yozefu, intumwa za Yesu 12, Musa wavanye Abayisiraheli mu Misiri n’abandi. Nsanzabera avuga ko ‘‘Abo bagize ibikorwa bakora ku Isi n’ubu bikiri intangarirwa, kandi amafoto yabo mpangano akaba yaramamaye mu buryo buhanitse ndetse ntashidikanyweho ko aribo koko.’’ Nk’abakoze ishusho ya Yezu, icyo bakoze ni ukureba ku bikorwa bye, amateka yamuranze n’imyitwarire ye ku Isi, barema amafoto mpangano ye kugira ngo buri wese ajye abasha kumubona mu buryo bugenekereje. Mu gushushanya amafoto mpangano agenekereje y’abami b’u Rwanda, hagendewe ku bushakashatsi bushingiye ku bikorwa byabaranze, uruhererekane-mvugo rw’ibyabaye ku ngoma zabo, imishyingiranire y’umuryango w’abami b’u Rwanda n’indi miryango migari y’Abanyarwanda, igenantekerezo (Philosophie) n’imyitwarire yaranze Abami b’u Rwanda ndetse n’ikigero cy’imyaka y’ubukure mu iyimikwa ryabo. Nsanzabera ati “Ese niba umwami runaka yarakoze ibikorwa bikomeye mu kubaka u Rwanda, aho ntiyasaga atya? Iyo ni imwe mu ngingo yitaweho cyane mu kugenekereza amafoto y’abami b’u Rwanda. Kuko kenshi imirimo y’umuntu isa n’isura ye, ikanahamya umutima wamuranze mu bihe byose.’’ Aya mafoto mpangano yanashingiye ku kigero cy’ubukure cy’abami n’abagabekazi. Hari aho atandukanye mu kigero cy’ubukure bitewe n’uko hari abagiye bimikwa bafite imyaka ibiri, abari abasore b’ibihame, abahawe ingoma bakiri ingimbi n’abayihawe bakuze cyane. Ni nako byagenze ku Bagabekazi kuko hari abagiye bapfakara bakiri bato, umwami agatanga, bakiri ibirongore, abandi ugasanga bari bakiri abagore b’amariza n’ibindi. Intego ya Nsanzabera ni uko ababyifuza bakoresha amafoto mpangano mu nyandiko na filime zirebana n’amateka y’u Rwanda mu kwerekana amashusho y’abami n’abagabekazi. Aya mafoto ni uburiza bw’andi yaranze u Rwanda mu bihe bitandukanye, azasohoka mu bindi bitabo."
5,imyidagaduro,entertainment,http://muhabura.rw/amakuru/imyidagaduro/article/ngomba-kwemera-kuzaryamana-nawe-kugira-ngo-atazabivuga,Ngomba kwemera kuzaryamana nawe kugira ngo atazabivuga?- Mungire inama," Umugabo wanjye tumaze imyaka irindwi tubana, natangiye kumuca inyuma mu myaka ibiri ishize bitewe n’impamvu nyinshi, zirimo kutabasha kunshimisha no kwiruka mu bakobwa bakiri bato.
 Kubera ukuntu nari maze kumufata inshuro zirenga eshatu yasohokanye n’udukobwa  byatumye nanjye mfata icyemezo cyo gukundana n’umusore wari umaze iminsi anyirukaho ansaba urukundo. Mu by’ukuri sindi indaya ariko uwo musore twarakundanye cyane urukundo rwacu rusa nk’aho nta cyerekezo rufite ari urwo kwishimisha gusa. Twari tumaze igihe dukunda gusohokana tukagenda mu gitondo tukitemberera tukarya ubuzima, nimugoroba tugataha ku buryo umugabo wanjye atarabukwa. Mu cyumweru gishize nibwo twasohokanye ahantu, turagenda turarya, turanywa, turangije dufata icyumba turaryama turaruhuka, nimugoroba mbere yo gutaha mbanza kujya kwiyuhagira. Nkisohoka nibwo nakubitanye n’umuturanyi nkenyereye igitenge mu mabere bigaragara ko mbyutse ambonye akubitwa n’inkuba ambaza icyo ndi gukora aho, mu gihe ngishaka ibyo mubeshya wa musore dukundana aba arasohotse nawe yiyambariye agakabutura gato. Nahise mpagarara mera nk’ipoto. Uwo muturanyi yahise yumirwa arigendera, ariko ngize amahirwe ntiyabibwira umugabo kandi ni inshuti ye bajya basangira agacupa. Ariko nyuma yaho uwo muturanyi yaje mu rugo asanga arinjye uhari njyenyine arambwira ngo ngomba kwemera kuzaryamana nawe kugira ngo atazabivuga. Ubu yampaye umunsi tugomba kuzahurira aho hantu yatubonye, ngo azahansange niteguye ko turyamana ngo naho ubundi ninanga azahita abivuga. Ubu ndi kwibaza niba nzamwemerera tukaryamana kugira ngo atamvamo, cyangwa niba nzemera gusenya kuko amvuyemo urugo rwanjye rwahita rusenyuka. Yanditswe na Bakunzi Emile Muhabura.rw"
7,ikoranabuhanga,technology,http://www.igihe.com/ikoranabuhanga/article/ricta-n-abafatanyabikorwa-basuzumye-uko-internet-n-ikoranabuhanga-rigezweho,RICTA n’abafatanyabikorwa basuzumye uko Internet n’ikoranabuhanga rigezweho byitabirwa mu Rwanda," Iyi nama ngarukamwaka itegurwa na RICTA, n’abandi bafatanyabikorwa bafite aho bahuriye n’ikwirakwizwa rya internet. Ibiganiro by’uyu mwaka bikaba byibanze ahanini ku kwimakazwa ikoranabuhanga rigezweho mu guhindura ubuzima bw’abanyarwanda bukaba bwiza kurushaho. Ikindi ni uko barebeye hamwe uko abanyarwanda bumva ibijyanye na internet, uko bayikoresha n’uko bayigeraho. Umunyamabanga uhoraho muri Minisiteri y’Ikoranabuhanga mu Itumanaho na Inovasiyo, Irere Claudette, yasabye abitabiriye iyi nama kuzajya babanza kureba niba ingamba zifatwa mu ikoranabuhanga ziri mu nyungu z’abaturage. Ati “Dukwiriye kureba neza niba ingamba, amahame n’amabwiriza dushyiraho biba birengera kandi byungura abaturage. Abaturage bacu nibashyirwa imbere, bazagira uruhare mu ikorwa ry’ibikoresho by’ikoranabuhanga bityo babe abaturage bakungahaye mu ikoranabuhanga rigezweho.” Ku bijjyanye n’uko umubare munini w’abanyarwanda badafite ubumenyi ku ikoranabuhanga rigezweho, Umuyobozi wa RICTA, Ingabire Grace, yavuze ko umwaka utaha bafite gahunda yo kwigisha ubumenyi bw’ibanze kuri internet mu bigo by’amashuri na za kaminuza. Yagize ati “Umwaka utaha dufite ibikorwa bitandukanye, aho tuzajya muri za kaminuza, mu mashuri abanza n’ayisumbuye, tukazatangira kwigisha ubumenyi bw’ibanze kuri murandasi ku buryo abantu bose guhera ku rwego rwo hasi baziyumvamo murandasi icyo ari cyo.” Ingabire yongeyeho ko kwegereza abaturage ikoranabuhanga rigezweho bitari ukubakwirakwizamo imashini gusa cyangwa kubigisha uko bazifungura, ahubwo ari ukubigisha uburyo bazikoresha mu guhindura ubukungu n’iterambere ry’ubuzima bwabo. Kugeza ubu abanyarwanda bafite ubumenyi ku ikoranabuhanga rigezweho bari munsi 10%, mu gihe imibare igaragazwa n’Ikigo cy’igihugu gishinzwe Ikoranabuhanga mu Itumanaho n’Isakazabumenyi (RISA) ivuga ko 52% aribo bakoresha Internet mu Rwanda."
4,ubuzima,health,http://kigalipost.com/Huye-Hari-abagabo-bumva-ko-uburinganire-bwaje-kubangamira-ubutware-bwabo-mu-ngo.html,"
Huye: Hari abagabo bumva ko uburinganire bwaje kubangamira ubutware bwabo mu ngo
"," Nyuma y’uko u Rwanda rutangije gahunda yo gushishikariza abaturage kumva no kubahiriza ihame ry’uburinganire, hari bamwe mu bagabo batuye mu Karere Huye mu murenge wa Karama bavuga ko basanga iri hame ryaratumye abagore babo babasuzugara ndetse bamwe barifashe nk’uburyo bwo kubaka ubutware. Bruno Keretsimana we yemeza ko ririya hame rishyira imbere abagore kurusha abagabo. Ngo nubwo we bitaramubaho uyu mugabo ugeze mu zabukuru ahamya ko abibona cyane mu baturanyi. Yemeza ko abagabo barenganywa n’abagore babo ariko bakirinda kujyana ibibazo byabo imbere y’ubuyobozi ngo bubarenganure bagahitamo kwicecekera.

Bruno Keretsimana avuga ko ihame ry’uburinganire ryambuye abagabo ubutware ""Nta nyundo iremera ngo irute uwayicuze! Nonese ubu ko abagore basigaye bashaka kuremera ngo bikuze barute abagabo kandi Imana yaradushyizeho (abagabo)? Imana yagugaye umufasha wawe ngo mwumvikane mufashanye ariko wowe ugashaka kwikuza ukajya hejuru ngo ni uburinganire. Iyo byanze rero wowe udafite intege urabyihorera, umugore akakwigiraho ibyo ashaka."", Keretsimana asobanura uburyo uburringanire bwambuye abagabo ubutware Bavuga ko basigaye barenganywa n’abagore babo bishingikirije ’Uburinganire’ Mu gusobanura uburyo abagabo basigaye bahohoterwa n’abagore babo, umuturage witwa Ntaribi Venanti aganira na KIGALI POST yagize ati “Biriho rwose, usanga hari abagore bishyira imbere, ugasanga bararenganya abagabo. Njyewe hari abo nzi benshi bakubita abagabo babo. Umugore agakubita umugabo cyangwa ugasanga afashe nk’itungo ararigurishije atamugishije inama.”
 Undi musaza nawe avuga ko uburenganzira bw’abagore ari bwo asanga buvugwa cyane mu bayobozi no mu itangazamakuru, yewe bukanitabwaho cyane kurusha ubw’abagabo, bigatuma abagabo batinya kugaragaza ihohoterwa bakorerwa. Ati:“Ukuntu biteye rero hari abagore barengana hari n’abagabo barengana, ariko uburenganzira bw’abagore bukaba aribwo bwitabwaho. Iyo wenda habaye amakimbirane usanga umugore yumvwa cyane."" Ubuyobozi bw’uyu murenge wa Karama nabwo bwemeza ko kiriya kibazo gihari ariko giterwa ahanini n’imyumvire ya bamwe mu bagore n’abagabo itari yo kuri iri hame. Arsène Kabalisa uyobora Umurenge wa Karama avuga ko bo bakira abagabo n’abagore baje kubagezaho ihohotera bakorerwa, gusa agahamya ko benshi mu bamugezaho ihohoterwa ari abagore. Ibi ngo biterwa n’uko abagabo bamaze kwishyiramo imyumvire y’uko badashobora kurenganurwa, abandi bakagira ipfunwe ryo kwerura ngo bavuge ihohoterwa bakorerwa n’abagore babo.

Arsène Kabalisa, Umunyamabanga Nshingwabikorwa w’Umurenge wa Karama Mu magambo ye, Arsène Kabalisa yagize ati: “Ntekereza ko nk’abayobozi dufite inshingano zo kumva buri wese yaba umwana, umugore, umugabo n’ugeze mu zabukuru. Ahubwo hari imbogamizi kuri bamwe mu bagabo kuko baterura ngo bavuge ko bahohoterwa n’abagore babo, ntibarabyumva cyane.” Avuga ko kimwe mu bibabuza kubivuga ariko niyo hagize ubivugira mu ruhame bagenzi be bamuha urw’amenyo, bakamwita inganzwa. Kabalisa avuga ko bakomeza gushishikariza abagabo kumva ko kuvuga ko bahohoterwa ari uburenganzira bwabo kandi ngo n’abaturage muri rusange bakumvishwa ko n’abagabo bashobora guhohoterwa mu buryo runaka. Ihame ry’uburinganire ni gahunda ya Leta y’u Rwanda  igamije kunoza uburenganzira n’inshingano bingana hagati y’igitsina gore n’igitsina gabo nk’uko biteganywa n’itegeko no 51/2007 ryo ku wa 20/09/2007 rigena inshingano, imiterere n’imikorere by’urwego rushinzwe kugenzura iyubahirizwa ry’uburinganire n’ubwuzuzanye bw’abagabo n’abagore mu iterambere ry’igihugu."
1,politiki,politic,http://www.igihe.com/amakuru/u-rwanda/article/ibendera-ry-umuryango-wa-commonwealth-ryazamuwe-i-kigali-amafoto,Ibendera ry’Umuryango wa Commonwealth ryazamuwe i Kigali (Amafoto)," Kuri uyu wa Mbere, tariki ya 9 Werurwe 2020 nibwo ibihugu 54 bihuriye muri Commonwealth byizihije uwo munsi ngarukamwaka. U Rwanda rwinjiye muri Commonwealth mu 2009, ruba igihugu cya kabiri cyawinjiyemo kidafitanye isano no kuba cyarakolonijwe n’u Bwongereza nk’uko bimeze ku bindi bigize uyu muryango, nyuma ya Mozambique. Commonwealth Day yasimbuye umunsi witwaga Empire Day, ni umunsi ukunda kwizihizwa ku wa mbere wa kabiri wa Werurwe buri mwaka. Mu rwego rwo kwizihiza uyu munsi, mu gitondo cyo ku wa Mbere ibendera rya Commonwealth ryazamuwe kuri Kigali Convention Centre, inyubako biteganyijwe ko ari nayo izaberamo inama y’abakuru b’ibihugu na za guverinoma bihuriye muri uyu muryango, izwi nka CHOGM iteganyijwe kubera mu Rwanda muri Kamena uyu mwaka. Ibirori byo kwizihiza uyu munsi ku rwego rwa Commonwealth byabereye i London mu birori byitabiriwe n’Umuyobozi w’uyu muryango akaba n’Umwamikazi w’u Bwongereza Elizabeth II. Commonwealth Day yizihizwa ku Isi hose; ni umunsi wizihizwa binyuze mu myiyereko ya gisirikare, amasengesho, imbyino n’ibindi. Insanganyamatsiko y’uyu mwaka ivuga ku ‘guharanira kugera ku ntego rusange’. Tariki 20 Mata 2018 ni bwo byemejwe ko u Rwanda ruzakira inama ya CHOGM, iba buri myaka ibiri igahuza abakuru b’Ibihugu byo muri Commonwealth. Inama ya CHOGM biteganyijwe ko izaba ku wa ‎22–27 Kamena 2020, izitabirwa n’abakuru b’ibihugu na za Guverinoma 53 bikoresha ururimi rw’Icyongereza. Iyi nama ya CHOGM 2020 izareba ku nsanganyamatsiko yo kurebera hamwe ahazaza hasangiwe, hakazaganirwa ku ngingo zirimo imiyoborere, kubahiriza amategeko, ikoranabuhanga, guhanga ibishya guteza imbere urubyiruko, ibidukikihe n’ubucuruzi. Muri Nzeri 2019 nibwo Perezida Paul Kagame ari kumwe n’Umunyamabanga Mukuru wa Commonwealth, Patricia Scotland, batangaje ko inama ya CHOGM izahuza abakuru b’ibihugu na za guverinoma izaba tariki 22 Kamena 2020, abazayizamo bizezwa kuzafatwa neza. Abaturage miliyari 2.4 nibo bagize ibihugu byo muri Commonwealth, 60% muri bo bari munsi y’imyaka 30."
2,imikino,sport,http://www.igihe.com/imikino/football/article/nta-murwayi-mushya-wa-coronavirus-wabonetse-mu-cyiciro-cya-gatandatu-cy-ibipimo,Nta murwayi mushya wa Coronavirus wabonetse mu cyiciro cya gatandatu cy’ibipimo byafashwe muri Premier League," Icyiciro cya gatandatu cy’ibipimo bimaze gufatwa mu gihe cy’ibyumweru bitatu, cyakozwe ku wa Kane no ku wa Gatanu nyuma y’uko amakipe amaze icyumweru akora imyitozo abakinnyi bakoranaho ndetse amwe akaba yaratangiye gukina imikino ya gicuti. Itangazo ryashyizwe ahagaragara ku wa Gatandatu, rigira riti “Premier League uyu munsi iremeza ko ku wa Kane tariki ya 4 Kamena no ku wa Gatanu tariki ya 5 Kamena, abakinnyi n’abandi bo mu makipe 1195 bapimwe COVID-19. Muri abo, nta wasanganywe icyo cyorezo.” Iyi ni inkuru nziza kuri Shampiyona y’Icyiciro cya Mbere mu Bwongereza iteganya gusubukurwa mu minsi 10 iri imbere. Ni ku nshuro ya kabiri hatabonetse umurwayi mu bipimo byafashwe amakipe yose 20 mu byiciro bitandatu by’ibipimo bimaze gufatwa mu gihe umuntu umwe ari we byagaragaye ko yanduye Coronavirus mu byiciro bitatu biheruka. Kuva iyi gahunda itangiye, Premier League imaze gufata ibipimo 6274. Abanduye icyorezo cya COVID-19 ni 13 gusa. Umukinnyi uzongera kugaragaraho iki cyorezo azajya yishyira mu kato mu gihe cy’iminsi 14. Premier League izongera gusubukurwa nyuma y’iminsi 100 ihagaritswe n’icyorezo cya Coronavirus cyibasiye Isi. Uko amakipe azahura mu mikino 32 y’iminsi itatu ibanza byatangajwe ku wa Gatanu tariki ya 5 Kamena, hamwe n’iya ¼ y’Igikombe cy’Ishyirahamwe ry’Umupira w’Amaguru mu Bwongereza (FA Cup) kizakinwa hagati ya tariki ya 27 n’iya 28 Kamena. Imikino 92 isigaye muri Premier League, izaba mu muhezo, yerekanwe na Sky Sports, BT Sport, BBC Sport cyangwa Amazon Prime. Premier League izasubukurwa Aston Villa ihura na Sheffield United tariki ya 17 Kamena mbere y’uko Manchester City yakira Arsenal kuri uwo mugoroba."
2,imikino,sport,http://muhabura.rw/amakuru/sport/article/umunyezamu-wa-rayon-sports-bakame-arahakana-amakuru-avuga,Umunyezamu wa Rayon Sports Bakame arahakana amakuru avuga ko yaba ari mu biganiro na APR FC," Umunyezamu wa Rayon Sports FC, akaba na Kapiteni wayo Ndayishimiye Eric ‘Bakame’ arahakana amakuru avuga ko yaba ari mu biganiro na APR FC yigeze gukinira, kandi agifite amasezerano muri Rayon. Hari amakuru avuga ko umunyezamu wa mbere wa APR FC, Olivier Kwizera yamaze kumvikana na Maritzburg United yo muri Africa y’Epfo, ndetse biteganyijwe ko azayerekezamo umwaka w’imikino mu Rwanda nurangira. Bikomeje kuvugwa ko APR FC ishobora kumusimbuza Ndayishimiye Eric Bakame Kapiteni wa Rayon Sports, gusa Bakame we akabihakana. Bakame avuga ko hari abantu benshi bakomeje kumubaza niba koko azajya muri APR FC, ariko ngo nta makuru abifiteho, ndetse ntazi n’aho ayo makuru ari kuva.
Yagize ati “Nta muyobozi wo muri APR FC uranyegera ngo ambwire ko banshaka. Kandi nsigaje umwaka ku masezerano yanjye na Rayon Sports. Nkeka ko nibanyifuza bazabinyuza ku buyobozi bw’ikipe yanjye. Ubu sinabona icyo mbitangazaho. Ubu ibitekerezo byanjye biri ku mikino Rayon Sports isigaje muri Shampiyona no mu gikombe cy’Amahoro. Ibya ‘transfer’ byazaza nyuma ya season.” Amakuru avuga ko Bakame ashobora gusubira muri APR FC yakomeje kuvugwa, nyuma yo kunengwa n’ubuyobozi bwa Rayon Sports ko abwira itangazamakuru ibibazo biri mu ikipe. Nyuma yo kunengwa amaze imikino ibiri adakoreshwa, bigakekwa ko ashobora kuba ari mu bihano, nubwo umutoza we Masudi Djuma we avuga ko ari ukumuruhutsa.
 Yanditswe na Ubwanditsi/Muhabura.rw"
11,iyobokamana,religion,http://www.igihe.com/iyobokamana/article/ibihe-isi-irimo-si-ibyo-gukuka-umutima,Ibihe isi irimo si ibyo gukuka umutima," Agiye kuva kuri iyi si ngo asange Se, Yezu yabwiye abigishwa be ati “Ntimugakuke umutima”. Iryo humure natwe niryo dukeneye by’umwihariko muri iki gihe twabaye ingaruzwamuheto z’ubwoba twatewe n’icyorezo cya Coronavirus ndetse n’imvura idasanzwe. Ubwo Yezu yasangiraga n’Intumwa ze bwa nyuma, nta washidikanya ko icyo gihe abigishwa bari barimo cyari giteye ubwoba. Aha turumva neza ukuntu inyanja y’ububabare yari yatashye imitima yabo ndetse n’ibitekerezo byabo. Ariko Yezu arabwira ati “ntimugakuke umutima nimwemere Imana nanjye munyemere”. Yezu arashaka kuturemamo icyizere, arashaka ko tudakuka umutima ngo duhahamuke bitewe n’ibyo tubona ndetse n’ibyo tubamo. Yezu yatanze iryo humure igihe haburaga amasaha make ngo atangire inzira y’Umusaraba. Nimwemere Imana, nanjye munyemere Yezu yagiriye inama inshuti ze zari zagashwe n’agahinda, azisaba kureba mu cyerekezo kimwe rukumbi zirangwa n’ukwemera. Amahoro arambye Yezu atanga, atsinda ubwoba, ntabwo ashingiye ku muntu, ahubwo ashingiye ku Mana. Urupfu ubwarwo ntirushobora kutwambura amahoro ye , kuko atava ku muntu cyangwa kubya muntu, ahubwo amahoro ye ava ku Mana. Mu nzu ya Data hari ibyicaro byinshi Yezu ntabwo yigeze ahindura amaso y’abantu ngo amurangamire we wenyine, ahubwo icyo yari agamije ni ugukiza muntu. Yezu ati “Namanutse mu ijuru ntazanywe no gukora ibyo nshaka. Icyo uwantumye ashaka ni ukutagira n’umwe nzimiza mu bo yampaye, ahubwo nkazamuzura ku munsi w’imperuka. icyo Data ashaka, ni uko ubona mwana akamwemera yagira ubugingo bw’iteka, maze nkazamuzura ku munsi w’imperuka”(Yh6,39-40). Yezu ashikajwe no kutugeza kuri Data abantu batigeze babona na rimwe. Ariko natwe tukazabanza guca mu rupfu nk’uko na we yarunyuzemo. Kuva kuri iyi si, Yezu arabibonamo nko “gusubira mu rugo” ; gusubira kwa Data aho yahoze. Ubwo Yezu yiteguraga gusanga Se, yakoresheje amagambo atambutse kure ubwenge bwa muntu kandi yuzuyemo icyizere; inzu, ubuturo, gutegura imyanya [...] Ni amagambo atanga ihumure kandi akatwereka ko turi mu rugendo ruzasohozwa igihe azagaruka kujyana abazaba barabaye ubwoko bwatoranyijwe, imbaga y’abaherezabitambo ba cyami, ihanga ritagatifu n’ umuryango Imana yironkeye.(1Pet 2,9) . Imana ituri hafi kandi idutuyemo. Ntabwo Imana yacu itwirengagiza cyangwa ngo yibere aho, ntabwo yihunza ibibazo byacu ahubwo ni Data udukunda. Urukundo rwayo rwigaragariza mu muvandimwe wacu wemera gushavuzwa n’imibabaro y’abandi, kandi akababwira amagambo y’ihumure n’ubucuti.  Burya nta byera ngo de! N’ubwo umubare w’ abigishwa ba Yezu wakomeje kwiyongera hari ubwo hajemo akantu ko kwikanyiza bagendeye ku nkomoko (Intu 6,1). Uwacengewe n’inyigisho za Yezu nta tonesha, nta kimenyane, nta gukundwakaza agira mubyo ashizwe, ahubwo aharanira ko ubutabera n’Ijambo ry’Imana bijyana bikaba mahwi. Ibi nibyo byatumye intumwa zitora abagabo barindwi b’inyangamugayo kandi buzuye Roho Mutagatifu n’ubuhanga maze babashinga umurimo wo gutanga amafunguro. Iyo urebye umubare munini w’abatuye isi usanga ari abamenye Inkuru Nziza. Bari mu madini n’amatorero yemera Imana ndetse n’ugushaka kwayo; ariko se kuki hariho ubwikunde butuma bamwe bahinduka abacakara b’abandi? Muri iki gihe isi yose yugarijwe na coronavirus kuki usanga bamwe barabaye ba rusahuriramunduru? Dusabe Imana ikongeze mu mutima wa muntu umutima wo gusangira no kumva ibyo twigishwa mu madini n’amatorero tubarizwamo. Aho ngiye murahazi, kuva ubu muzi Data kandi mwaramubonye  Urugendo turimo rugana mu ijuru kwa Data. Yezu aratubwira ati “Ni jye Nzira, n’Ukuri, n’Ubugingo. Ntawe ugera kuri Data atanyuzeho”. Abamenyereye kugendera mu ndege, mu modoka, kuri moto , mu bwato... muzi ko haba hari abantu cyangwa se ibyuma birangira abagenzi inzira, utabyumvise cyangwa se agakererwa arasigara. Muri urwo rugendo kandi habamo amabwiriza; bamwe bambara imikandara, abandi bakambara casque n’ibindi.  Natwe mu rugendo rwacu rugana mu ijuru hari imyitwarire igomba kuturanga. Iyo irimo kwirinda itonesha maze tukarangwa n’ubunyangamugayo bwuje ubuhanga (Intu 6,3). Hari kandi kwegamira ibuye nyabuzima ryajugunywe n’abantu ariryo NyagasaniYezu Kristu (1Pet 2,4), kwamamaza ibigwi by’uwaduhamagaye atuvana mu mwijima maze akatwinjiza mu rumuri rwe rw’agatangaza ( 1Pet 2,9). Mu bindi dukwiriye gukora ni ukudakuka umutima kandi tukemera n’uwo yatumye Yezu Kristu (Yh 14,1), kudacika intege muri uru rugendo rwacu ahubwo tugaharanira kuzaba hamwe na Yezu (Yh14,4) no kumenya neza inzira Yezu aturangira mu mvugo ye ati “Ni njye Nzira, n’Ukuri, n’Ubugingo. Nta wugera kuri Data atanyuzeho”. Muri iyi nzira turabonamo Tomasi. Araduhagarariye twese mu ngorane z’ubuzima no mu bibazo byinshi bidutera gushidikanya. Tomasi ati “Nyagasani, tube tutazi aho ugiye, ukabona ko twamenya inzira dute?” (Yh14,5) Ngicyo ikibazo cy’ingenzi natwe abantu duhora twibaza. Ese turajya he? Ese turagana he ? Ni ikihe cyanga cyangwa se intego nyamukuru y’ubuzima ? Ese ni izihe nkurikizi z’urupfu ? Yezu abona neza ko ntaho twagera tudafite icyizere. Yezu ni we uducira inzira kandi ni we udukingurira amarembo yo hirya yo gupfa kwa muntu. Umuntu udafite Yezu ahora afungiye mu buroko bw’ivanguramoko, ikimenyane, urwango. “Nimuhumure Kristu aradukunda kandi urukundo rushyitse rwirukana ubwoba, kuko ubwoba buterwa n’igihano maze ufite ubwoba ntagire urukundo rushyitse” (1Yh14,18). Dusabe: Nyagasani Mana yacu, ingabire zose waduhaye, uzidukomereze maze tube ibuye nyabuzima, ubwo twemera kandi ko twacunguwe n’ububabare bw’Umwana wawe Yezu Kristu ku bwa Roho Mutagatifu, uduhe no kuzasangira na We mu ngoma y’ijuru. Amena. Padiri Sylvain SEBACUMI Padiri mukuru wa Paruwasi yisunze Mutagatifu Tereza w’Umwana Yezu KABUGA, 
Diyosezi KABGAYI"
5,imyidagaduro,entertainment,http://muhabura.rw/amakuru/imyidagaduro/article/depite-bobi-wine-yafatiwe-ku-kibuga-cy-indege-n-inzego,Depite Bobi Wine na mugenzi we bafatiwe ku kibuga cy’indege," Umuhanzi akaba n’umunyapolitike, Robert Kyagulanyi uzwi nka Bobi Wine ndetse na mugenzi we depite Francis Zaake bafashwe n’inzego z’umutekano ubwo bari ku kibuga cy’indege cya Entebbe bajya mu mahanga kwivuza nk’uko bari babyemerewe n’ibitaro byabanje kubavura. Bobi Wine yafashwe kuri uyu wa Kane tariki ya 30 Kanama 2018, yari atwawe n’ikipe y’abaganga be ndetse n’abamwitaga mu bitaro bya Lubaga aho amaze igihe arwariye nyuma yo kuva mu munyururu na bagenzi be bareganwa barekuwe by’agateganyo n’Urukiko Rukuru rwa Gulu kuri uyu wa Mbere tariki ya 27 Kanama 2018. Chimpreports itangaza ko Bobi Wine yari agiye kuvurizwa muri Leta Zunze Ubumwe za Amerika. Yagaruwe ahagana saa 7:30 z’ijoro, yaherekejwe n’abamwunganira mu mategeko, umuryango we n’igihiriri cy’abafana. Yabanje kwemererwa kwinjira mu kibuga nk’abandi bagenzi gusa indege yagombaga kumutwara ihageze yangiwe kwinjira ahubwo inzego z’umutekano zihita zimufata zimujyana muri Kiruddu Hospital. Mu masaha ya mugitondo, undi mudepite witwa Francis Zaake uhagarariye agace ka Mityana, na we yangiwe gusohoka mu gihugu ubwo yari agiye kwivuriza mu Buhinde nk’uko yari yoherejwe n’ibitaro bya Lubaga. Depite Zaake yafungiwe ku kibuga i Entebbe umunsi wose kugeza ubwo na Kyagulanyi (Bobi Wine) yahageze na we bahita bamufunga. Aba bombi basubijwe i Kampala mu modoka imwe bajyanwa mu bindi bitaro. Daily Monitor yatangaje ko umuyobozi w’ibitaro bya Lubaga Dr Peter Kibuuka ntiyahakanye cyangwa ngo yemere niba koko babohereje mu bindi bitaro ariko yaravuze ngo ntibari bakwiriye kubuzwa kujya kwivuza. Uko ari babiri bavuga ko basigiwe ubumuga n’inkoni ndetse n’iyicarubozo bakorewe ubwo bari bafunzwe. Bangiwe gusohoka igihugu mu gihe barekuwe by’agateganyo n’Urukiko Rukuru rwa Gulu kuri uyu wa Mbere tariki ya 27 Kanama 2018. Umuvugizi wa Leta ya Uganda, Ofwono Opondo yavuze ko Bobi Wine na Zaake bazemererwa kujya kwivuza hanze abaganga b’inzobere ba guverinoma bamaze kubasuzuma bakemeza niba uburwayi bwabo bukeneye ubuvuzi bwisumbuye. Yanditswe na Habarurema Djamali"
